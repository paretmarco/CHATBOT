A cura del Dr. Marco Paret

RESPIRAZIONE
ed
ENERGIA

Vivere Meglio Respirando Meglio


ISBN 978-0-935410-25-9

NLP International Ltd


Prefazione
L'uomo «creatura d'aria e di sole» ha sempre posposto la funzione respiratoria alla funzione digestiva, vale a dire ha sempre creduto che per vivere bene basta «mangiare bene» (che nel concetto volgare significa precisamente mangiare troppo, irrazionalmente, o insomma « mangiar male») e non ha mai fermato la sua attenzione su questi fatti semplici e incontrovertibili:
1°. Non solo le bistecche e le uova sono alimento, ma anche l'aria è un alimento.
2°. In ordine d'importanza la respirazione supera di gran lunga l'alimentazione. 
La vita è impossibile senza la respirazione. Si può campare parecchi giorni senza mangiare; non si può campare qualche minuto senza respirare. Si può fare lo sciopero della fame, non lo sciopero della respirazione. La respirazione è dunque atto vitale per eccellenza, e ciò non solo per l'uomo, ma anche per gli animali e i vegetali di ogni sorta.
Se queste sono cose che all'ingrosso tutti sanno, o credono di sapere, ben pochi hanno una chiara idea delle conseguenze pratiche che ne derivano. Per esempio si fa della ginnastica e tutti dicono: la ginnastica fa bene, la ginnastica sviluppa i muscoli, la, ginnastica da appetito, ecc. Ma perché fa bene? perché sviluppa i muscoli? Perché dà appetito? Semplicemente per questo: che la ginnastica attiva, accelera il ricambio, o, come dicono i medici, il processo di osmosi ed endosmosi. 
D'estate si va ai monti o al mare. Che cosa fa bene in questi luoghi? La qualità migliore dell'aria, da un canto, e dall'altro la maggior nostra attività polmonare prodotta da una maggiore attività fisica.
Dunque se respiriamo bene stiamo bene, se respiriamo male stiamo male.
Molti stupiranno che si possa insegnare a respirar bene. Eppure è un fatto che quasi tutti respiriamo male, vale a dire insufficientemente.
Insegnare a respirar bene significa dunque insegnare a sviluppare l'ampiezza del nostro ritmo respiratorie», insegnare che dall'ampiezza di questo ritmo dipendono in gran parte la nostra salute, la nostra energia e il nostro benessere.
Ma la respirazione ha anche un lato psichico che la scienza occidentale solo adesso intravede, mentre l'India lo conosce da secoli, facendone la base di un insegnamento serio e continuo. Solo ora — dicevamo — incomincia a farsi strada tra noi il concetto che se l'uomo non è un'unità in contrapposto all'Universo, ma una parte dell'Universo stesso, quanto meno egli si scosterà dalla legge che governa l'Universo e più precisamente gli altri esseri vitali — animali e piante — tanto meno correrà il rischio di ammalarsi, tanto più si sentirà sano ed energico.
Come l'energia che serve a muovere le nostre macchine e scaldare i nostri focolari non è in fondo che energia solare trasformata, così l'energia del nostro corpo o del nostro pensiero non è che trasformazione dell'energia esistente nell'etere che ci avvolge.
Il fisico occidentale chiama ora elettroni o ormoni ciò che gli Indiani da migliaia di anni chiamano prona, o energia universale. L'Universo non è che energia: l'uomo — al pari degli altri viventi — non è che un trasformatore d'energia, e la Respirazione è il mezzo più naturale e potente con cui possiamo metterci in rapporto con tale energia e sfruttarla ai nastri fini.
Il nostro insegnamento comprenderà dunque (per chiarezza d'esposizione più che per necessità scientifica) due parti distinte:
1°. Respirazione fisiologica. 
2°. Respirazione psichica. 

LA RESPIRAZIONE FISIOLOGICA
La respirazione è funzione di muscoli.
Se domandate a un profano quali sono gli organi della respirazione, vi risponderà che sono i polmoni. Sembrerebbe dunque che per migliorare la funzione respiratoria basti migliorare i polmoni. Ma i polmoni in sé e per sé sarebbero immobili e flaccidi se non venissero a volta a volta svuotati e riempiti d'aria coll'aiuto dei muscoli respiratori. Così una spugna resterebbe inerte se i muscoli della mano, stringendo e allentando, non la svuotassero e riempissero d'acqua.
Dunque educare la respirazione non può intendersi che nel senso di educare i muscoli respiratori in modo che essi riescano a spremere e riempire convenientemente i polmoni.
Questi sono in comunicazione coll'esterno per mezzo di passaggi, costituiti dalle narici, dalla faringe, dalla laringe, dalla trachea e dai tubi bronchiali. L'aria penetrata nelle narici, si riscalda al contatto delle mucose abbondantemente irrorate di sangue, scende nella faringe, e per la laringe passa nella trachea. Questa si divide in numerosi tubi, detti tubi bronchiali (bronchi), che alla loro volta si suddividono in tutti i numerosi alveoli che costituiscono le cellule polmonari.
L'aria non potrebbe entrare nel naso se noi aspirando non facessimo il vuoto nelle caverne nasali e non potrebbe uscirne se non fosse sospinta fuori da una corrente inversa. Il muscolo principale che, simile a un mantice, si incarica di introdurre e scacciare l'aria attraverso i polmoni, è il diaframma.
Quando il diaframma si dilata, la capacità del petto e dei polmoni aumenta e l'aria si precipita nel vano così formato. Quando cessa la dilatazione, il. petto ed i polmoni si contraggono e l'aria a questo modo ne viene espulsa.
Il circolo sanguigno e la respirazione.
Per capire che cosa avviene dell'aria durante il suo soggiorno nei polmoni, bisogna avere un'idea sommaria della circolazione del sangue.
Il sangue, come si sa, è spinto dal cuore, che funziona da pompa, attraverso le arterie, ai tubi capillari. Durante questa prima parte del suo viaggio, che potremmo dire viaggio di andata, il sangue si ossigena, cioè si impadronisce dell'ossigeno dell'aria, diventa di un colore rosso brillante e si arricchisce di qualità e proprietà vitali. Scorrendo attraverso il corpo, esso distribuisce questa ricchezza e nel tempo stesso si carica di tutti i detriti del sistema, diventando così non solo povero, azzurro, tetro; ma anche inquinato.
Parte come una corrente presa dalle montagne e discende come scarica di grondaia dirigendosi all'orecchietta destra del cuore. Quando questa orecchietta si è riempita, si contrae e fa passare la corrente del sangue attraverso un'apertura del ventricolo cardiaco che alla sua volta lo risospinge ai polmoni.
Ai polmoni arriva dunque il sangue carico di impurità e si distribuisce nei milioni di cellule di cui sono costituiti. Nell'atto dell'inspirazione, l'ossigeno dell'aria si pone in contatto col sangue impuro per mezzo dei vasi capillari le cui pareti sono abbastanza grosse perché il sangue non possa attraversarle, ma abbastanza delicate per lasciar penetrare l'ossigeno. Quando l'ossigeno viene a contatto col sangue, ha luogo una specie di combustione: il sangue si assimila l'ossigeno e libera l'acido carbonico generato dai detriti della materia venosa che ha raccolto da ogni parte dell'organismo. Il sangue così purificato e ossigenato, torna, un'altra volta al cuore, è spinto dentro il ventricolo sinistro e di quì attraverso le arterie va a distribuire la vita a tutte le parti dell'organismo.
Si calcola che in ventiquattr'ore, da sette a diecimila litri di sangue circa attraversano i vasi capillari dei polmoni, facendo scorrere i suoi corpuscoli in fila indiana ed esponendone i lati all'ossigeno dell'aria.
In conclusione, respirando noi laviamo il sangue, disintossichiamo l'organismo e nel tempo stesso gli forniamo l'ossigeno necessario alla combustione degli alimenti. Se ai polmoni non giunge una quantità sufficiente di aria nuova, la corrente del sangue venoso non si purifica e il corpo non solo resta privato di nutrizione, ma i tossici che dovevano essere eliminati avvelenano l'organismo.
Quando l'ossigeno entra in contatto col sangue, si unisce all'emoglobina ed è portato a ogni cellula, tessuto o muscolo che fortifica e vitalizza rimpiazzando le cellule e i tessuti guasti con nuovi materiali che la natura trasforma per suo uso.
Anche la digestione dipende dalla respirazione ed è facile dimostrarlo. Se l'alimento non si ossigena, non brucia o brucia male, e per conseguenza è necessario che una provvista sufficiente di ossigeno sia immagazzinata nei polmoni. Questo spiega il fatto che i polmoni deboli e le digestioni povere s'incontrano simultaneamente con tanta frequenza.
Finalmente osserveremo che la combustione risultante dal cambio nelle materie guaste, genera calore e bilancia la temperatura del corpo. Le persone che respirano bene corrono quindi minor pericolo di ammalarsi e generalmente possiedono una grande abbondanza di sangue che permette loro di resistere ai cambiamenti di temperatura.
Volendo dunque studiare con qualche ordine la ginnastica della respirazione, dovremo studiare:
1°. LA FUNZIONE RESPIRATORIA.
2°. GLI ELEMENTI DELLA CURA D'ARIA.
Nella funzione respiratoria esamineremo lo stato degli organi respiratori, per assicurarci del loro stato attuale. Negli elementi della cura d'aria tracceremo un quadro di ginnastica respiratoria e d'igiene atmosferica.
1) LA FUNZIONE RESPIRATORIA
I REQUISITI DI UNA BUONA RESPIRAZIONE.
Come è facile immaginare, la prima condizione di una buona respirazione fisiologica è che gli organi della respirazione siano integri e validi.
Che cos'è una respirazione fisiologicamente buona? E' una respirazione nasale, sufficiente, completa, normalmente ritmica.
LA RESPIRAZIONE DEVE ESSERE NASALE. — La respirazione deve essere nasale, ed «esclusivamente» nasale, vale a dire tanto l'entrata che l'uscita dell'aria deve avvenire attraverso il naso. Il perché è intuitivo. L'inspirazione attraverso le fosse nasali inumidisce l'aria atmosferica, arresta il pulviscolo. L'espirazione deve essere anch'essa nasale per assicurare l'automatismo respiratorio. Se — come molti ritengono — si dovesse inspirare dalle narici ed emettere il fiato dalla bocca, l'atto respiratorio diventerebbe talmente complicato che per eseguirlo correttamente bisognerebbe non pensare ad altro. Ora è regola fisiologica indeclinabile che tutti gli atti della vita vegetativa devono essere automatici. D'altra parte l'espirazione attraverso le narici serve a restituire alle medesime una parte dell'umidità che l'aria inspirata ha loro sottratta. Infine è stato dimostrato che per la diversità di pressione, la respirazione alternata (inspirazione nasale = espirazione boccale) produce una stasi venosa nei polmoni.
L'esercizio di respirazione esclusivamente nasale è il mezzo più sicuro per rieducare coloro che hanno il difetto di russare.
LA RESPIRAZIONE DEVE ESSERE SUFFICIENTE — vale a dire ad ogni respirazione deve penetrare nel petto una sufficiente quantità d'aria. I fisiologi valutano questa quantità da 500 a 1000 centimetri cubi circa.
LA RESPIRAZIONE DEVE ESSERE COMPLETA, vale a dire ad ogni respirazione il torace deve dilatarsi nei tre sensi: altezza, larghezza e spessore, deve ampliarsi tanto nelle regioni superiori che nelle inferiori. L'apprendimento della respirazione completa è assolutamente indispensabile agli artisti di canto.
Quasi tutti credono che per respirare completamente basti alternativamente protendere il petto e gonfiare il ventre; credono cioè che tutta la respirazione consista nel gioco del diaframma.
Come vedremo, questa respirazione dimentica la respirazione parietale, cioè quella che si fa dilatando lateralmente le costole. Quando si è alienati, si può riuscir a respirare costalmente, senza quasi muovere il diaframma. Ognuno applicando le mani lateralmente sulle costale può controllare il dilatarsi e restringersi della gabbia toracica per effetto della respirazione.
Naturalmente la respirazione completa non può avvenire se il corpo non è libero da impacci. Tutti gli elementi che possono ostacolare il movimento rischiano di modificarne la dinamica.1
LA RESPIRAZIONE DEVE ESSERE RITMICA secondo le regole e le medie stabilite fisiologicamente. Il neonato ha 40 respirazioni al minuto, il fanciullo di 5 anni ne ha in media 25, e l'adulto 15.
I ritmi possono essere alterati per vizio cardiaco e su questo nulla può l'educazione respiratoria. Viceversa la respirazione spasmodica degli asmatici e dei balbuzienti si può correggere con un conveniente allenamento.
In ogni respirazione l'espirazione è più lunga dell'inspirazione.
COME CONTROLLARE I CARATTERI DELLA RESPIRAZIONE FISIOLOGICA? 
Supponiamo di dover esaminare su di noi stessi se possediamo i requisiti di una respirazione fisiologicamente buona.
Come verificare che la nostra respirazione è nasale? Giudicheremo anzitutto della possibilità di una respirazione nasale turando alternativamente con un dito ora la narice destra ora la sinistra e respirando a bocca chiusa. Se esiste la possibilità di respirare a lungo senza fatica, tutto va bene: altrimenti vi è un impedimento materiale che bisogna far rimuovere. Prendiamo allora due lastrine di vetro (due lastre fotografiche usate andranno benissimo) e disponiamole ad angolo retto congiungendo fra loro qualcuno dei lati. Allora disponiamo sotto il naso orizzontalmente una delle lastre. Per conseguenza l'altra lastra resterà verticale davanti alla bocca. Respiriamo allora senza pensarci, poi osserviamo le due lastrine. Se entrambe presentano un appannamento, è segno che la respirazione non è completamente nasale, ma bucco-nasale. Questa è una semplificazione del «pneumodografo» di Courtade.
Per poter dire che noi respiriamo bene dal naso, bisognerà eseguire le prove seguenti:
1°. Stando in piedi colle braccia aderenti al corpo eseguire venti respirazioni nasali.
2°. Eseguire 20 respirazioni nasali per ogni narice, chiudendo una delle narici coll'indice della roano omonima in modo che l'ala del naso vada a contatto col setto nasale, senza però storcerlo.
Bisognerà però compiere tutte le respirazioni agevolmente, senza che si alteri il ritmo respiratorio o il colore del viso.
Per verificare quando la nostra respirazione è sufficiente occorre possedere uno spirometro, cioè un apparecchio nel quale la lancetta segna sul quadrante i litri d'aria introdotta in un tubo che comunica colla scatola dell'apparecchio.
Siccome non tutti dispongono di uno spirometro, ricorreremo alle misure differenziali del perimetro, della statura e del peso, partendo dal concetto che senza una respirazione normale non vi può essere un torace ben sviluppato.
Ecco la tabella del dott. Mackievicz:
Statura
Peso minimo esigibile
Perimetro
esigibile minimo
da m. 1,54 a m. 1,64
53 Kgr.
cm. 78
da m. 1,65 a m. 1,70
54 Kgr.
cm. 80
da m. 1,71 a m. 1,75
56 Kgr.
cm. 82
da m. 1,76 ed oltre
60 Kgr.
cm. 82
Questo, beninteso, per persone adulte. Ecco per i ragazzi il rapporto fra perimetro-toracico e statura:
Alla nascita
Perimetro X 2 = statura + 20 cm. 
da 8 a 11 anni
Perimetro X 2 = statura (più o meno)
da 11 alla fine della crescita
Perimetro X 2 = statura — 2 a 5 cm.
Il Dott. Pignet ha stabilito una formula per apprezzare la costituzione di ogni individuo. Egli chiama valore numerico la differenza tra la statura espressa in centimetri e la somma del perimetro toracico espressa pure in centimetri e del peso del corpo espresso in chilogrammi.
Supponiamo un Tizio che abbia i dati seguenti:
Statura
m. 1,70
Peso del corpo
Kg. 65
Perimetro toracico
cm. 90
Avremo:
170 - (90 + 65) = 15.
La cifra 15 è il valore numerico di questo Tizio.
Ora, il valore numerico è inversamente proporzionale alla forza vitale dell'individuo, e cioè più il numero è alto e più la costituzione è debole.
La costituzione può considerarsi:
Fortissima
per un valore numerico di 10 o meno.
Buona
per un valore numerico di 11 a 20.
Media
per un valore numerico di 21 a 25.
Debole
per un valore numerico di 26 a 30.
Debolìssìma
per un valore numerico di 30 e più.
Ricorderemo finalmente che sono indizio di buona costituzione:
1°. la distanza fra i capezzoli, che corrisponde a un quarto della circonferenza del diaframma. Più la distanza è grande e migliore è la costituzione.
2°. L'ampiezza dell'angolo formato dalle false costole che si congiungono fra loro allo sterno. Questo angolo deve oscillare da 60 a 80.
Come abbiamo detto, la respirazione è completa quando il torace si ingrandisce in tre direzioni: in altezza per raddrizzamento della colonna vertebrale e abbassamento della volta diaframmatica; nel senso trasversale e antera-posteriore grazie al giuoco delle costole che sollevandosi allontanano lo sterno dalla colonna vertebrale, grazie alla loro flessibilità. In fondo (ripetiamo) dire che siamo in grado di respirare completamente, significa dire che i muscoli ai quali la gabbia toracica è attaccata sono abbastanza vigorosi per muoversi nel senso voluto. Lo stesso diaframma non può abbassarsi energicamente se non si ritrae energicamente la parete addominale anteriore al momento dell'inspirazione.
Bisogna dunque avere dei muscoli addominali robusti.
Come si vede, ciascuno di noi può farsi un giudizio approssimativo circa la propria capacità respiratoria mediante le prove fin qui enumerate (corretta respirazione nasale, sufficiente ampiezza toracica) e inoltre esaminando la mobilità della gabbia toracica e del diaframma.
Quanto al diaframma, è facile accorgersene dai movimenti più o meno energici del ventre. Per quanto riguarda la gabbia toracica, basterà applicare le palme delle mani col pollice sotto le ascelle e le dita distese e allargate sul davanti in modo da abbracciare la maggior superficie del torace. Allora, respirando e mantenendo le mani in lieve e continuo contatto col torace, si sentirà fino a qual grado» la gabbia toracica si allarga e si estende sotto l'influsso dei movimenti respiratori. Diciamo anzi fin d'ora che questo controllo manuale è il mezzo migliore per educare la respirazione fisiologica completa.
In conclusione ripetiamo quanto è già stato detto: educare la respirazione significa educare tutti i muscoli che concorrono all'atto inspiratorio ed espiratorio in modo da permettere il loro gioco facile e completo.

2) GLI ELEMENTI DELLA CURA D'ARIA
1) Ginnastica respiratoria
Esercizi elementari
Lo scopo della ginnastica respiratoria non è — come immaginano molti — quello di far respirare la maggior quantità d'aria possibile, ma di assicurare ad ogni individuo la respirazione fisiologica, cioè una respirazione nasale, presa dolcemente, continuata lungamente, diretta profondamente 2. Si dovranno inoltre utilizzare le due variazioni seguenti: esercizio di respirazione a tipo toracico superiore, ed esercizio di respirazione a tipo diaframmatico d'esclusione.
L'esercizio di respirazione a tipo toracico superiore è semplicemente una respirazione fisiologica durante la quale il soggetto si studia di dilatare le regioni superiori del petto: Abbiamo già visto come si possa controllare il gioco della gabbia toracica coll'aiuto delle mani. Se questa respirazione è difficile da eseguire, si utilizzerà il procedimento della costrizione inferiore della base del tronco descritto da G. Rosenthal, che consiste nel fasciare strettamente le costale mediane, le inferiori ed eventualmente anche il ventre con una larga cintura di lana o altro. Questa costrizione fa sì che le sommità polmonari si attivano nello sforzo di supplire alla deficiente dilatazione della rimanente gabbia toracica e del diaframma. A questo proposito noteremo che il busto femminile, così bistrattato dagli igienisti, ha almeno questo di buono, che (provocando una respirazione sotto clavicolare e toracica) è un mezzo profilattico contro la tubercolosi. Il Dott. Rosenthal fa applicare la fascia due ore al giorno durante parecchie settimane ai fanciulli ed agli adolescenti predisposti alla tubercolosi. Questo tipo di respirazione è inoltre favorito dai movimenti delle braccia, ecc. che descriveremo più avanti.
L'esercizio di respirazione a tipo diaframmatico puro è un puro esercizio di controllo dei movimenti del diaframma nell'atto respiratorio.
Durante l'inspirazione il diaframma si abbassa appoggiandosi sui visceri addominali, che compressi, producono un leggero sollevamento del ventre; durante l'espirazione succede il contrario. Basterà di tanto in tanto controllare colla mano o coll'occhio la correttezza e l'ampiezza di questo movimento.
Tuttavia i movimenti devono essere descritti con sufficiente precisione.
Incominciamo dagli
Esercizi semplici.
1. — Respirare normalmente in piedi, in posizione corretta, mani abbandonate lungo i fianchi, posizione militare, ma senza alcuna rigidezza.
2. — Posizione in ginocchio: ginocchia unite, corpo eretto, mani ai fianchi.
3. — Posizione seduta, su una sedia, o per terra, mani sulle coscie (1).
4. — Posizione coricata:
a) Coricati sul dorso,
b) Coricati sul ventre,
c) Coricati sul pavimento colla testa appoggiata al braccio. 
In quest'ultima posizione mettere un cuscino sotto il torace,
____________
(1) Noteremo che la posizione seduta alla turca cioè coi piedi sotto le cosce, richiede uno sforzo di muscoli addominali e conseguentemente un ingrandimento dei muscoli dorsali a livello delle reni in modo da. limitare il movimento di decubito e provocare un
gioco più completo della metà superiore del torace (vedi fig. 1).

5. — Per restringere i movimenti di uno o due apici polmonari, si può abbracciare una spalla coll'uno o l'altro braccio (vedi fig. 2). In tal modo si sviluppa maggiormente l'apice corrispondente alla spalla su cui poggia la mano. Il movimento può essere avvantaggiato inclinando la testa sulla spalla opposta.


6. — Per esagerare la dilatazione della parte superiore del torace (manovra utilissima quando la gabbia toracica è piatta (saliere nel petto femminile, ecc.) incrociare le mani dietro la nuca, con gli avambracci naturalmente flessi sulle braccia, i gomiti ben indietro, lo sguardo in avanti e un po' in alto.
7. — Sedere di fianco su una sedia ordinaria, allungando un braccio dietro lo schienale della seggiola (vedi fig. 3). In questa posizione il paziente limita la corsa respiratoria dal lato corrispondente al braccio abbassato e l'esagera dal lato opposto, specie se porta la mano opposta alla nuca. Lo stesso effetto si ottiene nella stazione in piedi, col torace inclinato.
Preghiamo di osservar bene che gli atteggiamenti qui indicati non corrispondono a una prescrizione atletica, ma ad una indicazione clinica suggerita dalla constatazione di un bisogno d'esercizio in certe regioni polmonari. Per conseguenza non bisogna tanto badare alla correttezza assoluta della posizione, quanto all'effetto respiratorio che essa produce.
Esercizi respiratori a 3 e 4 tempi.
Negli esercizi fin qui descritti, la respirazione è a due tempi uguali (uno per l'inspirazione, l'altro per l'espirazione). Il Dott. Knopf ha tracciato una serie di esercizi a tre e quattro tempi.
L'esercizio a tre tempi varia secondo che si trova sdoppiata in due parti l'inspirazione o l'espirazione. Nel primo caso, quando il soggetto ha fatto un'inspirazione normale, gli si domanda di fare una seconda inspirazione complementare forzata, inspirando una nuova quantità d'aria.
L'esercizio ha dunque lo schema seguente:
Inspirazione (1), inspirazione complementare (2), espirazione (3).
L'intervallo fra i tempi (1) e (2) deve essere meno marcato di quello che separa i tempi (2) e (3).
Nel secondo caso si domanda al soggetto che ha fatto una espirazione semplice, di fare un nuovo sforzo di espirazione attiva per vuotare ancora più il petto, secondo la misura.
Avremo dunque lo schema:
Inspirazione (1), espirazione (2), espirazione complementare (3).
L'intervallo lasciato fra i tempi (1) e (2) deve essere superiore a quello che separa i tempi (2) e (3).
L'esercizio a. 4 tempi detto anche: respirazione completa, comprende:
Inspirazione (1), inspirazione complementare (2), espirazione (3), espirazione forzata (4).
Noi raccomandiamo questi esercizi come un mezzo eccellente per convincersi che la respirazione normale può avere un'ampiezza assai maggiore di quella che le diamo normalmente con danno della nostra salute.
Esercizio degli sgabelli.
L'esercizio che qui descriviamo serve a dare alla gabbia toracica una grande ampiezza. Si raccomanda in modo particolare ai sofferenti di asma e di enfisema polmonare.
Il soggetto è coricato appoggiando le natiche su uno sgabello, le gambe e i piedi su un secondo sgabello, le scapole

Fig. 4.
e la nuca su un terzo. L'esercizio consiste nel fare un'inspirazione partendo dalla posizione di braccia pendenti e arrivando a quella di braccia tese dietro il capo, rasente alle orecchie, in

Fig. 5.

Fig. 6.
modo che le braccia descrivano un arco di 180 e perfino di 200 gradi. Durante l'espirazione le braccia tornano lentamente al punto di partenza.
Raddrizzamento delia colonna vertebrale.
Questo esercizio ha una grande importanza (vedi fig. 5).
Partendo dalla posizione di «attenti» si sollevano lentamente i talloni delle gambe unite, irrigidendo il più possibile la spina dorsale. L'esercizio è ancor più efficace se si esegue portando le mani incrociate dietro la nuca.
Gli esercizi seguenti sono pure utilissimi per raddrizzare la colonna vertebrale. .
Spaccatura in avanti, — Dalla posizione di attenti, portare avanti il piede destro il più possibile e nel tempo stesso rigettare bene indietro la mano destra alzata. Ripetere portando avanti il piede e il braccio sinistro. Inspirazione avanzando il piede; espirazione ritornandolo vicino a quello fermo (vedi fig. 6).

Fig. 7.
Spaccatura all'indietro. — Dalla posizione di attenti portare indietro violentemente il piede sinistro, mentre il braccio destro si solleva seguendo il movimento del capo rigettato all'indietro. In tal modo la gamba e il braccio destro vengono a trovarsi su una sola linea retta col torso. Inspirazione al primo tempo, espirazione tornando al punto di partenza (vedi figura 7).
Irrobustimento dei muscoli intercostali.
Questo esercizio che serve per aumentare la capacità di espirazione, deve essere riservato ai soggetti robusti. Il paziente si corica a ventre in giù su una panca orizzontale, solleva la testa e le spalle contraendo i muscoli esterni della colonna vertebrale. In questo atteggiamento i muscoli dritti dell'addome sono allungati e messi, nell'impossibilità di contrarsi per abbassare le costole. Allora il soggetto si sforza di espirare l'aria contenuta nel petto e per giungere a questo risultato deve fare appello a tutte le forze espiratorie, e sopratutto ai muscoli intercostali che in tal modo vengono risvegliati dalla loro atonia. Il diaframma che è il muscolo respiratorio per eccellenza, amplifica il suo giuoco e in tal modo l'espirazione diventa assai più profonda.
Questo risultato che si ottiene artificialmente, è facile da conseguire in modo permanente eseguendo degli esercizi di irrobustimento del ventre.
Tali esercizi costituiscono la ginnastica specifica della costipazione.
Ecco i principali:
In piedi. — Inclinare il corpo avanti e indietro, mani in croce, alla nuca, alle anche.
Inclinare il corpo lateralmente, mani in croce alle anche o alla nuca.
Circonduzione del tronco, mani alle anche o braccia levate orizzontalmente, mani congiunte per le palme. In questo caso le mani descrivono un semicerchio da destra a sinistra; mentre il corpo gira sui fianchi e i piedi allargati restano immobili.
Coricati. — Dalla posizione coricata sollevare il tronco verticalmente, lasciando le gambe immobili. Coricati sul ventre, sollevarsi sulle palme delle mani poste a livello delle spalle, braccia piegate, poi tornare al punto di partenza.
Per sviluppare la rigidità vertebrale.
Stando addossato a un muro, sollevare le braccia strisciando le mani contro il muro senza mai perdere contatto fino a raggiungere una posizione verticale (vedi fig. 8).
 
Fig. 8.


Fig. 9.

Per i muscoli fissatori della spalla.
La. spalla è insieme alla colonna vertebrale uno dei più potenti punti fissi d'attacco dei muscoli respiratori. — E' quindi necessario che i muscoli fissatori delle spalle siano ben sviluppati, ciò che si ottiene coll'esercizio illustrato dalla figura 9. Dalla posizione di «attenti» abbassare alternativamente la spalla destra e la sinistra facendo strisciare la mano corrispondente lungo le cosce il più in basso possibile, mentre la mano opposta risale più che si può.
L'esercizio deve essere eseguito senza impaccio di abiti o tanto meno di colletto rigido. La spalla deve risalire fino a  toccare il lobo dell'orecchio.
Questi sono i principali movimenti della ginnastica respiratoria scientifica.
Non insisteremo mai abbastanza sull'importanza della funzione del sistema nervoso sulla respirazione. Molti insufficienti respiratori sono semplicemente degli individui il cui sistema nervoso non è abbastanza forte e resistente per trasmettere ai muscoli l'ordine sinergetico della respirazione. Bisognerà in tal caso far intervenire tutta la terapeutica igienica e medicinale utile in simili casi: idroterapia con doccia calda, poi tiepida, poi fredda, impacchi umidi, arsenicali, glicerofosfati, ecc.
Numero e durata degli esercizi.
I due principii che devono guidarci nella ginnastica respiratoria sono i seguenti:
1°. Dato che l'esercizio di respirazione educa e rimette in attività un meccanismo normale deviato o arrestato, non bisogna che l'esercizio provochi alcuna fatica. Non si deve dunque aspettare né la sensazione di fatica, né l'acceleramento del polso che ne è il sintomo rivelatore.
2°. Dato che l'esercizio della respirazione è educativo, bisogna che le sedute siano distanziate in modo da lasciare, all'organismo il tempo di registrare le abitudini nuovamente acquisite; ma bisogna che le sedute siano abbastanza vicine per evitare all'organismo la disassuefazione dell'impulso educativo e la perdita del beneficio acquisito. Da due a quattro sedute per settimana costituiscono la frequenza più favorevole, salvo indicazioni speciali.
3) ESERCIZI DI RESPIRAZIONE
In questo capitolo diamo 12 esercizi di respirazione i quali tendono tutti a sviluppare il torace e aumentare la capacità respiratoria. Ciascuno poi di questi esercizi esercita e sviluppa alcuni gruppi muscolari delle membra e del tronco. Essi costituiscono dunque insieme un corso di ginnastica respiratoria e di ginnastica muscolare, sicché praticati regolarmente gli uni dopo gli altri rafforzeranno tanto i polmoni che il corpo intero.
ESERCIZIO N. 1.
1°. tempo. - Tenersi in piedi con le braccia pendenti lungo il corpo.
2°. tempo. --Fare una inspirazione completa mentre si sollevano lateralmente le braccia mantenute sempre tese fino a che le mani si incontrano sopra il capo (bisogna calcolare il movimento in modo che le mani si ricongiungano alla fine dell'ispirazione).
3°. tempo. - Rimanete in questa posizione e trattenete il respiro più che potete; ma per incominciare quattro 0 cinque secondi basteranno.
4°. tempo. - Esalare l'aria lentamente lasciando ricadere le braccia nella posizione di partenza, in modo che l'espirazione sia terminata quando le mani toccheranno le cosce.
5°. tempo. - Respirazione di riposo. La respirazione di riposo si fa in due tempi:
1° - Inspirazione completa e rapida attraverso le narici. 2° - Espirazione un poco brusca attraverso la bocca aperta.
Questa respirazione riposa e rinfresca i polmoni ed è consigliata dopo ogni esercizio. Praticate questo esercizio dieci volte di seguito, tre volte al giorno durante la settimana 3.
ESERCIZIO N. 2.
1° tempo. - In piedi. Braccia tese in avanti.
2° tempo. - Fare una inspirazione completa.
3° tempo. - Trattenere la respirazione e portare le braccia orizzontalmente all'indietro con un lieve sforzo finale; poi ricondurle avanti; poi ancora indietro, e così per parecchie volte di seguito, sempre trattenendo la respirazione.
4°  tempo. - Espirare vigorosamente attraverso la bocca aperta.
5° tempo. - Respirazione di riposo.
Praticare questo esercizio 10 volte di seguito, 3 volte al giorno.
ESERCIZIO N. 3.
1° tempo. - In piedi; braccia tese in avanti.
2° tempo. - Fare una inspirazione completa e trattenere il fiato.
3° tempo. - Girare le braccia a mulinello prima indietro, poi avanti per parecchie volte di seguito.
4° tempo. - Espirare vigorosamente attraverso la bocca.
5° tempo. - Respirazione di riposo.
Praticare questo esercizio 10 volte di seguito 3 volte al giorno durante una. settimana.
Abbiamo così tre settimane di esercizi. La quarta settimana sarà impiegata a praticare i 3 primi esercizi nello stesso giorno; alla mattina esercizio N. 1 - 12 volte: a mezzogiorno esercizio N. 2 - 12 volte. Alla sera esercizio N. 3 - 12 volte.
Dopo questo mese di esercizi potrete constatare un aumento toracico da due a tre centimetri e un aumento di capacità respiratoria di un litro circa.
ESERCIZIO N. 4.
1° tempo. - Mettersi in piedi di fronte a un muro con le braccia tese in avanti e appoggiare le palme delle mani al muro.
2° tempo. - Fare una inspirazione completa e trattenere il fiato.
3° tempo. - Piegare il corpo in avanti, mantenuto rigido facendo perno sulla punta dei piedi e piegando le braccia fino a toccare il muro col petto.
4° tempo. - Tornare alla posizione di partenza con la sola forza delle braccia.
5° tempo. - Espirare vigorosamente attraverso la bocca.
6° tempo. - Respirazione di riposo.
Praticare questo esercizio 10 volte di seguito, 3 volte al giorno durante una settimana.
ESERCIZIO N. 5.
1° tempo. - Coricarsi al suolo a ventre in giù e con le palme delle mani appoggiate al suolo e le braccia ripiegate.
2° tempo. - Fare una inspirazione completa e trattenerla.
3° tempo. - Facendo perno sulla punta dei piedi e spingendo le braccia sollevare il corpo finché questo appoggi solo sulle mani e sulla punta delle dita dei piedi.
4° tempo. - Tornare lentamente alla posizione di partenza.
5° tempo. - Esalare vigorosamente attraverso la bocca.
6° tempo. - Respirazione di riposo.
Praticare questo esercizio 10 volte di seguito 3 volte al giorno durante una settimana.
ESERCIZIO N. 6.
1° tempo. - In piedi, mani ai fianchi.
2° tempo. - Fare una inspirazione completa e trattenerla.
3° tempo. - Irrigidire le gambe e le cosce, poi piegare il torso in avanti espirando lentamente attraverso le narici.
4° tempo. - Sollevare il torso e fare una inspirazione completa.
5° tempo. - Piegare il busto all'indietro espirando dolcemente.
6° tempo. - Risollevare il busto e inspirare.
7° tempo. - Piegare il busto a destra espirando dolcemente.
8° tempo. - Risollevare il busto ed inspirare.
9° tempo. - Piegare il busto a sinistra ed espirare dolcemente.
10° tempo. - Risollevare il busto e fare una respirazione di riposo.
Praticare questo esercizio 5 volte di seguito, 3 volte al giorno aumentando una volta al giorno fino alla fine della settimana.
Durante la settimana seguente praticherete l'esercizio N. 4, 12 volte al mattino: il N. 5, 12 volte a mezzogiorno, il N. 6, 12 volte alla sera.
Dopo questo secondo mese di esercizi constaterete un nuovo aumento di circonferenza toracica e di capacità respiratoria.
In questi diversi esercizi tutti i muscoli entrano in gioco e aumentano di volume, sicché constaterete che il vostro corpo assume una forma più armoniosa. Se prima di incominciare gli esercizi eravate troppo grasso, sarete dimagrato, perché il grasso sarà stato assorbito e assimilato 
ESERCIZIO N. 7.
1° tempo. - In piedi o seduto col torso ben diritto.
2° tempo. - Fare una inspirazione completa, ma inspirare l'aria mediante piccole scosse ripetute fino a riempimento- completo dei polmoni.
3° tempo. - Trattenere il fiato da 5 a 7 secondi.
4° tempo. - Esalare lentamente attraverso le narici.
5° tempo. - Respirazione di riposo.
ESERCIZIO N. 8.
1° tempo. - Posizione eretta.
2° tempo. - Fare una inspirazione completa e trattenerla.
3° tempo. - Stendere le braccia diritte davanti a voi ma senza rigidezza.
4° tempo. - Chiudere i pugni e ricondurli lentamente verso le spalle, contraendo a poco a poco i muscoli sempre più forte, sicché alla fine del movimento i pugni siano talmente serrati e le braccia così contratte da produrre un tremito.
5° tempo. - Allora, sempre mantenendo la contrazione delle braccia, portate lentamente i pugni avanti, poi riconduceteli bruscamente indietro verso le spalle.
Praticate questi movimenti di va e vieni per tutto il tempo durate il quale potrete trattenere la respirazione.
6° tempo. - Esalare l'aria vigorosamente attraverso la bocca.
7° tempo. - Respirazione di riposo.
Questo esercizio è considerato come uno dei migliori stimolanti e fortificanti nervosi. Esso stimola i nervi, sviluppa la forza nervosa, l'energia, la vitalità. L'efficacia dell'esercizio dipende sopratutto dal modo più o meno rapido con cui si riconducono i pugni verso le spalle, dalla tensione dei muscoli e dalla pienezza dei polmoni. Dopo qualche prova questo esercizio sarà assai apprezzato.
Praticate questo esercizio tre volte al giorno, 5 volte di seguito, il secondo giorno 6 volte, e aumentate così una volta al giorno fino alla fine della settimana.
ESERCIZIO N. 9.
1° tempo. - In piedi, mani ai fianchi.
2° tempo. - Inspirare molto lentamente l'aria attraverso le narici.
3° tempo. - Durante l'inspirazione battete con le punte delle dita raccolte a mazzo dei colpetti ripetuti su tutto il torace.
4° tempo. - Quando i polmoni sono pieni, trattenete il respiro, battete dei piccoli colpi su tutto il petto con le palme delle mani, il più a lungo possibile.
5° tempo. - Espirare l'aria attraverso la bocca con piccole scosse ripetute.
6° tempo. - Respirazione di riposo.
Praticate questo esercizio come il precedente. Esso ha per scopo di rafforzare i muscoli respiratori e nel tempo stesso stimolare tutto il corpo.
La settimana seguente praticare il N. 7 al mattino 12 volte; il N. 8 a mezzogiorno, 12 volte; il N. 9 alla sera 12 volte.
Con ciò abbiamo tre mesi di allenamento respiratorio, e voi constaterete un cambiamento notevole nelle vostre misure, nella vostra salute, e anche nel vostro stato morale. L'abitudine presa di sottomettere il corpo a degli esercizi regolari, vi avrà dato maggior impero su voi stessi, sarete più calmo, più tranquillo e più felice.
ESERCIZIO N. 10.
1° tempo. - In piedi, braccia levate in alto in prolungamento del corpo.
2° tempo. - Fare una inspirazione completa e mantenerla alcuni secondi.
3° tempo. - Espirare lentamente attraverso le narici mentre si piega il busto all'ingiù finché le punte delle dita vengono . a sfiorare il suolo a 20 o 30 centimetri dai piedi. Le gambe devono restare rigide.
4° tempo. - Risollevare il busto lentamente, inspirando attraverso le narici e mantenendo sempre le gambe rigide e le braccia tese.
5° tempo. - Respirazione di riposo.
Praticare l'esercizio 10 volte di seguito, 3 volte al giorno durante una settimana.
Questo esercizio rinforza le reni e i muscoli della schiena ed è utilissimo alle persone che hanno tendenza ad andare curve.
ESERCIZIO N. 11.
2° tempo. - Fare una inspirazione completa.
3° tempo. - Lasciar cadere il busto lentamente all'indietro sempre trattenendo la respirazione.
4° tempo. - Nella posizione coricata respirare, poi aspirare di nuovo e rattenere il respiro.
5° tempo. - Allungare le gambe mantenendole ben tese e serrate l'una contro l'altra e sollevarle finché si trovino perpendicolari al corpo.
6° tempo. - Abbassarla lentamente mentre si espira fino a che le gambe tornano alla posizione di partenza.
7° tempo. - Sollevare il busto, serrando le gambe contro l'orlo del letto che servirà da punto d'appoggio.
Ricominciare l'esercizio e ripeterlo 10 volte di seguito, tre volte al giorno durante una settimana.
Questo esercizio ha lo scopo di rafforzare i muscoli addominali e far diminuire il ventre. E' quindi eccellente contro la costipazione e l'obesità.
ESERCIZIO N. 12.
1° tempo. - Mettersi in piedi ben diritto nella posizione militare.
2° tempo. - Fare una inspirazione completa sollevando lentamente il corpo sulla punta dei piedi.
3° tempo. - Trattenere la respirazione alcuni secondi, stando così sollevati.
3° tempo. - Tornare adagio alla posizione 1 esalando l'aria attraverso le narici.
5° tempo. - Respirazione di riposo.
Questo esercizio riesce per le prime volte un poco difficile dovendosi mantenere il corpo in equilibrio sulla punta dei piedi.
Quando ci si sarà bene esercitati si potrà eseguirlo ora sul piede destro ora sul sinistro.
Praticarlo 10 volte di seguito, 3 volte al giorno durante una settimana.
La settimana dopo combinate fra loro questi tre ultimi esercizi praticando il N. 10 al mattino, 12 volte, il N. 11 a mezzogiorno 12 volte, e il N. 12 alla sera 12 volte.
Quest'ultimo esercizio può esser trasformato facilmente in esercizio di allungamento. Per far ciò basta al secondo tempo sollevare le braccia sopra il capo e durante il 30 tempo stirare le braccia ed il corpo in alto come se si volesse raggiungere un oggetto posto fuori dalla nostra portata. Naturalmente volendo eseguire tale esercizio bisogna disporsi col viso rivolto al muro. L'esercizio deve essere praticato col corpo libero da ogni impaccio di vestito 10 volte di seguito, mattina e sera, aumentando una volta al giorno fino a 20 volte. 
ESERCIZIO - PASSEGGIATA.
1° tempo. - Camminare con passo regolare. La testa alta, il mento un poco rientrato e le spalle all'indietro.
2° tempo. - Fare una inspirazione completa contando mentalmente 1-2-3-4-5-6-7-8 una cifra ogni passo.
3° tempo. - Trattenere la respirazione contando 1-2-3-4.
4° tempo. - Esalare attraverso le narici contando 1-2-3-4-5-6-7-8.
5° tempo. - Contare 1-2-3-4 passi senza respirare.
Ripetere l'esercizio finché si sente un poco di stanchezza; fare allora una respirazione di riposo e ricominciare a volontà. E' bene praticare questo esercizio parecchie volte al giorno.
Bisogna camminare di buon passo per fare una inspirazione in otto tempi e trattenerla durante il tempo che designeremo con la formula 8/4.
Camminando lentamente si respirerà secondo la formula 6/3.
Terminato il periodo di allenamento, sceglierete i 3 esercizi che vi sembreranno più convenienti per il vostro sviluppo e li praticherete alternativamente a mattina, mezzogiorno e sera. Continuateli sempre per conservare il miglioramento ottenuto.
2) La respirazione cutanea.
La respirazione non si compie solo coi polmoni. Tutta la pelle respira dalle migliaia e milioni dei suoi pori. E' noto l'aneddoto di quel fanciullino che durante un carnevale romano fu destinato a raffigurare un angioletto e venne perciò dipinto tutto d'oro. Il povero bambino morì in pochi momenti. Questo è segno che non basta avere due buoni polmoni per respirare bene. Se prendete un uovo fra quelli che la chioccia sta covando e lo verniciate su tutta la superficie, lo sviluppo dell'embrione si arresta e non ne uscirà alcun pulcino. Segno è che l'ossigeno è un elemento essenziale della nostra vita.
In conclusione: per respirare bene, oltre a esercitare il sistema bronco-polmonare dobbiamo aver cura della nostra pelle. I contadini che respirano aria libera a pieni polmoni e sudano profusamente, riescono a mantenersi in buona salute anche essendo sudici. Ma guardate un ciabattino o un qualunque altro sedentario che non abbia dimestichezza coll'acqua e coll'aria. 
Il colore della sua pelle, e dei suoi occhi vi dirà subito lo stato d'intossicazione profonda in cui il disgraziato si trova.
Dopo un bagno tiepido o freddo tutti sanno che si respira più profondamente e liberamente, come avviene dopo un temporale sulla fine di un'afosa giornata di Luglio. Perché? Perché insieme ai polmoni respira anche la pelle. Ma questa è la ragione apparente. La ragione vera eccola: i pori liberi lasciano penetrare l'aria, sicché essendo alleggerito lo squilibrio' di tensione tra l'ambiente esterno e l'interno del corpo, il gioco dei polmoni avviene con assai maggiore facilità, e noi ci sentiamo allora liberi, leggeri, quasi ringiovaniti.
Tutti sanno che le cure da dare alla pelle si riassumono in una parola sola: pulizia. Ma poiché non tutti sono felici possessori di una sala da bagno, insegneremo una sorta di bagno-frizione d'immensa utilità e comodità. Poiché basta un catino e un asciugamano, non esiste più alcun impedimento alla sua esecuzione.
Ecco la tecnica:
Al mattino saltate dal letto, levate la camicia e correte al catino che avrete riempito d'acqua la sera prima. Più il vostro corpo e caldo, e meglio è. Afferrate l'asciugamani, appallottolatelo nel, palmo d'una mano, immergetelo nel catino, strizzatelo solo quel tanto che basta perché l'acqua non sgoccioli' e con la massima rapidità possibile sfregatelo su tutto il corpo, da capo a piedi.
L'ordine dei movimenti che noi consigliamo in seguito a ripetute esperienze è il seguente:
1. Braccio sinistro dal polso alla spalla, sopra e sotto.
2. Torace, trasversalmente e dall'alto in basso.
3. Braccio destro, come il N. 1.
4. Ventre, trasversalmente, energicamente.
5. Dai piedi all'inguine, prima una gamba, poi l'altra.
6. Schiena. — Per questa parte del corpo, sciogliete l'asciugamano, afferratene due capi diametralmente opposti uno per ciascuna mano, gettatelo dietro la schiena e sfregatela per ogni verso. Prima avrete la mano destra in alto e la sinistra in basso, poi invertirete la posizione, cioè la mano destra in basso e la sinistra in alto.
Sfregate fortemente, celermente, e respirate profondamente durante l'esercizio. La pelle deve diventare rossa e fumante.
Allora vestitevi in fretta, senza asciugarvi.
Una sola prova basterà per convincervi del fatto in apparenza strano, che cioè non asciugandosi il corpo diventa immediatamente caldo e dopo un minuto o due è già perfettamente asciutto senza che per questo i vestiti si siano bagnati.
Se la stagione è molto fredda e volete accelerare la reazione, tornate in letto, senza asciugarvi. Vedrete che le lenzuola non si bagnano e voi sarete subito asciutto e caldo.
Questa meravigliosa pratica che deve diventare abitudine quotidiana come il lavarsi la faccia, non richiede che un minuto di tempo e costituisce il più bell'esercizio di ricambio cutaneo che sia dato immaginare. Lo sfregamento porta via tutti i detriti morti, che ostruiscono i pori; mentre lo squilibrio di temperatura fra l'esterno e l'interno provoca una evaporazione che libera i canali escretorii e riattiva le ghiandole sebacee e sudorifere. A questo proposito raccomandiamo di insistere in modo speciale sui punti dove queste ghiandole sono più numerose e attive: ascelle, pube, regione anale, giunture delle ginocchia, piedi.
Molti nostri Clienti ai quali abbiamo insegnato il bagno-frizione non si contentano di farlo una volta al giorno, ma d'estate ne fanno due, tre o più, trovando che il bagno li risuscita. In tal caso si badi però di eseguire il bagno-frizione sufficientemente lontano dai pasti.
Dopo il bagno mattutino, se volete accelerare la reazione beveteci sopra un grande bicchiere d'acqua fresca non appena rivestiti.
Vi sono molti altri modi di liberare la pelle dalle impurità e liberare i pori: il bagno di vapore, il bagno elettrico, ecc. Il primo può farsi in casa con un attrezzamento molto semplice consistente a rigore in un ampio lenzuolo che disporrete tutto intorno al corpo nudo in modo che ne esca solo il capo, mentre voi seduto su una sedia di paglia col fondo aperto (basta una vecchia sedia rotta di cucina) riceverete i vapori che si svolgono da una pentola di acqua bollente disposta sotto la sedia. Naturalmente, esistono in commercio apparecchi più perfezionati; ma siccome tutto non si può avere, noi insegniamo il sistema più semplice. Quando il corpo è ben sudato, si corre in letto, facendoci avvolgere strettamente in parecchie coperte di lana, e in tal modo la sudorazione si raddoppia. Si finisce con una lavatura di acqua fredda per ripulire il corpo.
Quanto al bagno elettrico occorre un dispositivo speciale che qui non servirebbe "descrivere. Nelle grandi città questi bagni si possono fare a pagamento e riescono utilissimi.
Ma non basta che la pelle sia pulita e i pori liberi se poi ci ripariamo ermeticamente dall'aria esterna mediante abiti pesanti e chiudendo le finestre.
Non possiamo qui trattenerci a descrivere né l'igiene del vestimento, né le modalità del bagno d'aria e di sole che formeranno l'argomento di un altro volume.
APPENDICE
L'esercizio della bottiglia.
Ecco in che consiste questo esercizio consigliato dal celebre dott. Laurens per constatare la propria capacità respiratoria e controllarne l'aumento.
L'esercizio è basato sul seguente principio. E' noto che se si prende una bottiglia piena d'acqua e la si rovescia immergendone il collo in una catinella pure contenente acqua, la bottiglia non si vuota sebbene sia senza tappo. Per vuotarla in questa posizione, basta soffiarvi dentro la stessa quantità d'aria attraverso il collo, mediante un tubo di gomma introdotto da un lato nel collo della bottiglia e messo in bocca dall'altra estremità.
La fisiologia, poi, insegna che il volume d'aria che circola nelle vie aeree a ogni movimento respiratorio è di mezzo litro nell'adulto e di un terzo di litro nel fanciullo. Disponendo di una bottiglia graduata si potrà dare alla ginnastica l'intensità progressiva e ina/ematica che si vorrà. Il medico potrà far respirare il malato formulando per ogni individuo la dose d'esercizio che giudica opportuna. Il soggetto dopo aver fatto lentamente e d'un solo tratto una grande inspirazione, soffierà in modo lento e regolare nel tubo. Si legga sul recipiente graduato il volume di liquido spostato e se ne prenda nota.
La prova si può ripetere tre o quattro volte per ottenere una media. Per non stancare il soggetto, se l'esperienza ha dato per es., un litro di media, gli si faranno insufflare da principio 75 centilitri.
Due o tre sedute al giorno e da 10 a 30 esercizi per seduta costituiscono una buona media. L'inspirazione deve farsi attraverso il naso ed essere lentissima. L'espirazione sarà anch'essa lenta e regolare. Durante i primi esercizi si dovrà arrestarsi prima dell'esaurimento totale. Il discepolo constaterà in tal (modo de visu i progressi del suo allenamento. Il Dott. Pescher ha modificato il procedimento della bottiglia mediante un apparecchio chiamato spiroscopio che sopprime ogni manipolazione di liquido, catinella o altro.
Le cifre.
Inspirate fortemente dal naso, per riempire più che potete i polmoni, tenendo il corpo ben diritto; poi contate senza riprender fiato, fino a cento, vale a dire dieci volte fino a dieci.

L'arresto respiratorio (apnea).
Prendete un orologio munito della sfera dei secondi; inspirate fortemente l'aria attraverso il naso, poi guardando l'orologio, osservate quanto tempo potete trattenere la vostra espirazione. Normalmente dovreste trattenerla durante cinquanta secondi, ma coll'allenamento arriverete facilmente a mantenerla un minuto e mezzo e anche più. Questo procedimento costituisce nel tempo stesso un mezzo di controllo: in generale più un soggetto mantiene a lungo l'arresto respiratorio, migliore è la sua salute e la sua circolazione.
La respirazione rallentata.
Prendete l'orologio e procurate di non fare che una respirazione al minuto. Avendo vuotato a fondo i polmoni, inspirate lentamente, osservando l'orologio, in modo da inspirare la quantità massima d'aria in venti secondi, poi mantenete durante venti secondi l'aria inspirata e finalmente, in un terzo tempo, espirate l'aria contenuta nei polmoni in venti secondi. Questo ciclo respiratorio deve dunque durare sessanta secondi. Se questo movimento è troppo lento, per voi, allenatevi progressivamente, fino a raggiungere questo ritmo.

Giochi respiratori.
Il gioco delle candele. — Si accendono due candele; una a un metro dall'individuo che deve soffiare dopo aver respirato fortemente dal naso. Quando la candela è spianta si riaccende coll'altra.
La sarbacana. — E' il tiro a breve distanza per mezzo di una canna vuota: un tubo di vetro e alcuni piselli secchi bastano. I bambini imparano in tal modo a tirare al bersaglio e rovesciare differenti oggetti. L'inspirazione si deve sempre fare dal naso.
Le bolle di sapone. — Aggiungete alcune gocce di glicerina nell'acqua saponata, per rendere le bolle più voluminose.
Un esercizio respiratorio dei Sardi.
Vogliamo qui indicare un esercizio respiratorio che è usato dai giovanotti di varie parti della Sardegna che si destinano alla professione di suonatori di launeddas. La launedda è una specie di flauto formato da tre canne collegate in modo che il suonatore, avendo impegnato ambe le mani per turare e aprire i buchi, non può levare il bocchino dalle labbra che a suonata conclusa e deve soffiare senza mai fermarsi, abituandosi a respirare nel contempo.
Questo s'impara in un mese o due coll'esercizio seguente. Si prende un cannello di paglia e dopo averlo imboccato lo si immerge per l'altra estremità in un recipiente pieno d'acqua. Allora bisogna esercitarsi a soffiare nell'acqua (sollevando delle bolle) per un tempo sempre crescente, respirando solo dal naso. 
Le idee del prof. Heckel sulla respirazione.4
Il Prof. Francis Heckel, autore del più importante trattato di educazione fisica apparso in questi ultimi anni si è dimostrato violentemente avverso agli esercizi respiratori della scuola svedese.
Egli osserva che l'apparecchio respiratorio funziona normalmente per riflesso vale a dire automaticamente a seconda del bisogno d'ossigeno che il nostro corpo prova in seguito alle combustioni organiche. Se di questo atto riflesso (egli dice) noi vogliamo farne un atto volontario, cerebrale, limitandone deliberatamente il ritmo, la frequenza, l'ampiezza, noi andiamo contro) i principi stessi della ginnastica che ha per scopo di (mantenere e sviluppare l'automatismo per il miglior perfezionamento delle funzioni organiche e il riposo del cervello. Non si può concepire un adattamento funzionale che non sia incosciente.
Insomma l'azione respiratoria deve essere proporzionata al bisogno, e cioè il miglior modo di sviluppare la funzione respiratoria dell'allievo consiste nell'eccitarla mediante il bisogno respiratorio. Questo bisogno non viene — come insegnano i professori di ginnastica respiratoria — da movimenti a vuoto, ma da esercizi ginnastici puri e quanto più si può violenti.
Ora, quali sono gli esercizi che maggiormente producono la fame d'aria? Sono quelli che mettono in moto le masse muscolari più voluminose del corpo umano, e cioè le gambe. I sollevamenti, piegamenti, rotazioni delle gambe, la corsa, il salto. La carica carbonica del sangue e del bulbo, l'appello dei tessuti privi di ossigeno e la liberazione per via polmonare dei gas residui prima contenuti nel sangue, sono i soli mezzi efficaci per esaltare la funzione respiratoria.
Il solo esercizio respiratorio fondamentale destinato secondo il dott. Heckel a formare l'educazione fascicolare e coordinatrice dell'apparecchio neuro-muscolare della respirazione (nervi e muscoli) e dell'apparato osseo, legamenti e articolazioni, è il seguente:
«L'allievo, stando in piedi, colle braccia naturalmente pendenti, fa un'ispirazione molto profonda ritirando il più possibile le spalle, ciò che si ottiene facilmente con una semplice rotazione della mano in fuori. Per ottenere una buona contrazione del diaframma, bisogna aver cura di fissare nello stesso istante la colonna vertebrale nella sua massima estensione mediante un gesto di raddrizzamento del corpo come se si volesse « diventare più alti ». Questo allungamento mette la colonna cervicale in posizione rettilinea se il mento è piegalo sul petto. Se, al contrario, il mento è sollevato e la testa leggermente rovesciata, l'asse centrale s'incurva in lordosi, ciò che facilita il giucco dei muscoli sterno-cleido-mastoidei, scaleno e dei muscoli della nuca, inspiratori di soccorso nella difficoltà di respiro ».
Insomma i gesti necessari per ottenere una buona postura d'inspirazione estremamente profonda sono molto ristretti. L'espirazione è tanto più completa quanto più complete sono la rettitudine dorsale, la ritrazione delle spalle, la proiezione del torace, la proiezione in avanti dello sterno e l'apertura dell'angolo xifoide.
Conclusione.
Allora (ci chiederà il lettore) perché ci avete insegnato tanti esercizi di ginnastica respiratoria?
Rispondiamo richiamandoci al corso stesso della nostra operetta. La ginnastica respiratoria, come abbiamo detto, non è una panacea, ma è un sussidio di primissima importanza in molti casi di debolezza organica.
La ginnastica respiratoria è uno splendido sussidio igienico, indicato in modo speciale alle persone denutrite e intossicate da una respirazione insufficiente.
I risultati che si raggiungono colla ginnastica respiratoria sono i seguenti:
1.° Una maggior emissione di urine con declorurazione5 allorché il paziente è in un periodo febbrile di pleura-tubercolosi.
2° Un miglioramento della circolazione venosa, causata dal ritorno al cuore del sangue venoso e dal sangue epatico, e perciò utilissimo in caso di congestione al fegato. 
3.° Un aumento di .peso, rapido, immediato e progressivo indipendente dal regime alimentare, che ne fa un elemento essenziale di cura nella decadenza organica e nella fase premonitoria della tubercolosi polmonare.
4.° Uno sviluppo del torace, caratterizzato anzitutto dal ritorno di un ampliamento fisiologico, poi dall'allargamento anatomico antero-posteriore e trasversale della gabbia toracica. Anche in questo caso abbiamo un elemento essenziale nel trattamento della predisposizione alla tubercolosi (habitus phtisicus: spalle spioventi, strette, torace piatto, spina dorsale curva, dorso arrotondato, ecc).
5.° Finalmente, per mezzo dei movimenti necessari all'esecuzione degli esercizi e dei consigli sussidiari (depurazione cutanea, ecc), la ginnastica respiratoria costituisce per tutti un magnifico mezzo di perfezionamento fisico, capace di raddoppiare la salute e l'energia di chi vorrà applicarvisi con costanza.
Ma questa è poco, La ginnastica serve anche ai sani in ciò, che essa dà loro la coscienza dell'atto respiratorio e della sua importanza.
E' perfettamente vero che l'azione respiratoria deve essere proporzionata al bisogno e che questo bisogno non può venire che dalla «fame d'aria» prodotta dagli esercizi respiratorii. Ma è ugualmente vero che gli esercizi analitici di respirazione servono a renderci consci della ristrettezza estrema entro cui noi limitiamo normalmente l'atto respiratorio.
Chi ha eseguito gli esercizi di ginnastica respiratoria e capisce bene che cosa sia una respirazione fisiologica e completa, troverà che si può automaticamente respirare meglio, più ampiamente, più logicamente. Ora, respirar meglio vuol dire bruciare meglio le nostre scorie, esser meno intossicati; in una parola sentirsi più sani.
Oltre a ciò è necessario che chi fa della ginnastica abbia imparato a respirar bene per mezzo di movimenti analitici, giacché se non vi è respirazione fisiologica senza ginnastica, non vi può essere ginnastica senza respirazione fisiologica. Nel salto, nella corsa, nel nuoto, in qualunque esercizio fisico, la vittoria è di chi sa meglio regolare il proprio ritmo respiratorio evitando così di dover desistere sotto la minaccia di soffocazione. 
4) TERAPEUTICA RESPIRATORIA
Molti lettori stenteranno a credere che si possono curare certe malattie ricorrendo alla tecnica respiratoria. Quando però si ricordi che la respirazione è un fenomeno di combustione dei detriti organici e regola inoltre il ritmo cardiaco, è facile comprendere come modificando questa combustione e questo ritmo si possa agire sul nostro organismo.
Noi non sosteniamo certo che tutte le malattie si possono curare con la tecnica respiratoria e neppure che la respirazione costituisca la sola cura possibile in alcune malattie: indichiamo invece la respirazione come un sussidio utilissimo alle altre cure6.
Abbattimento, accasciamento. — Praticare la R. C. ogni giorno 10 volte di seguito. Es. N. 8, 3 volte al giorno da 5 a 10 volte di seguito, e Es. - Passeggiata all'aria aperta.
Anemia. — In questa malattia tanto comune gli esercizi respiratori sono indispensabili e hanno una grande efficacia. Soggiorno in campagna o all'aria pura il più possibile e 10 R. C. ogni ora. Fare due o tre esercizi di respirazione al giorno: incominciare dal N. 1, poi praticarli successivamente seguendo l'ordine numerico senza trascurare l'esercizio passeggiata.
Asma - Oppressione. — Praticare dapprima 5 R. C. ogni ora., poi aumentare progressivamente fino a 10. Es. N. 7 al mattino, N. 9 al mezzogiorno, N. 11 alla sera. Inutile soggiungere che gli esercizi devono essere praticati lontano dai periodi di crisi, durante la quale non si è padroni della propria respirazione.
Balbuzie. — Questa malattia consiste in una interruzione improvvisa e ripetuta della parola. Spesso è il risultato di una maniera difettosa di respirare o di una volubilità nervosa o di una grande emozione. Sopratutto bisogna insegnare al balbuziente a respirare bene e non esaurire troppo rapidamente la sua provvista d'aria. Egli dovrà quindi praticare 10 R. C. ogni ora e gli esercizi N. 7, 9, 10 per regolare bene i movimenti respiratori. Inoltre, bisogna insegnargli a pronunciare lentamente e distintamente delle parole brevi, poi delle parole più lunghe e finalmente delle frasi intere (1).
Braccia. — La debolezza e il dimagramento delle braccia saranno combattuti efficacemente con gli esercizi N. 1, 2, 3, 4, 5, 8 andando progressivamente dal primo all'ultimo. Praticare gli esercizi almeno 4 volte al giorno.
Bronchite cronica. — La R. C. ripetuta molto spesso ogni 15 minuti è di immenso vantaggio. L'aria penetrando in tutti gli alveoli polmonari ne scaccia le mucosità che senza di ciò vi si accumulano e diventano purulente. La R. C. provoca a questo scopo la tosse che sarà seguita da espettorazione. Non bisogna spaventarsene; al contrario si tratta di una cosa necessaria, indispensabile per una pronta guarigione. Praticare quattro volte al giorno e alternativamente gli esercizi 7, 9, 11 in casa e l'es. passeggiata all'aria aperta.
Clorosi - Colore pallido. — Questa malattia che colpisce le ragazze all'epoca della pubertà è molto frequente. Le sue cause sono esercizio insufficiente, occupazione sedentaria, mancanza di aria pura, cattivo regime, vita fisica e mentale disordinata. Sopprimere le cause determinanti e per la cura vedere anemia.
Congestione. — La predisposizione alle congestioni è combattuta con successo con la R. C. spesso praticata perché sotto la sua azione benefica la circolazione è attivata e facilitata. Es. 3 e 12 alternati da 5 a 10 volte 3 volte a giorno, ed es. passeggiata all'aria aperta.
Cuore. — Nelle malattie di cuore che sono numerose ed esigono una cura medica, la pratica della R. C. è di grande utilità, perché sotto la sua influenza il sangue si arricchisce di proprietà vitali e la circolazione polmonare e generale è facilitata. Fare dieci R. C. ogni una o due ore e successivamente gli es. 1, 2, 3, 4, 5, 6, 7, due o tre volte al giorno in, casa e l'esercizio passeggiata all'aria aperta.
Debolezza. — Vedere Anemia.
Dispepsia - Disturbi digestivi. — Praticare 10 R. C; prima di ogni pasto il massaggio dello stomaco, del fegato e del pancreas» effettualo con movimenti alternativi - del diaframma, ecciterà le funzioni glandolari di questi organi, che forniranno in tal modo le secrezioni necessarie a una buona digestione (1). Un'ora o due dopo il pasto se la digestione fosse ancora penosa, allungarsi su un letto ed eseguire lentamente alcune R. C. 11 massaggio dolce e regolare operato mediante respirazioni lente e ritmiche, attiva la digestione, decongestiona gli organi addominali, fa circolare i gas e ne facilita l'espulsione.
Dispiaceri - Tristezza. — Praticare spesso la R. C, sopratutto allo scopo di assorbire molta forza vitale (vedere il capitolo seguente) per lottare contro la depressione nervosa. Es. 8 da cinque a 10 volte, mattina, mezzogiorno e sera. Seguendo bene questi consigli il dispiacere non si prolungherà oltremodo e non produrrà alcun disordine nell'organismo. In caso di insonnia vedere a questa parola.
Emozioni. — Per calmare o evitare le conseguenze spesso spiacevolissime di una emozione violenta, di una collera, di una forte contrarietà, di un dispiacere, di una paura o anche di una gioia troppo viva, ritirarsi nella propria camera, coricarsi in posizione completamente orizzontale sul letto dopo aver slacciato gli abiti intorno alla vita e al petto per evitare ogni impaccio dei movimenti respiratori.
In questa posizione praticare 20 R. C. insistendo il più possibile sulla respirazione addominale. Facendo ciò si provoca un massaggio del plesso solare, che come sappiamo è il centra nervoso delle emozioni.
Il massaggio eccita i centri nervosi depressi e la respirazione li rifornisce di forza vitale; l'equilibrio nervoso si ristabilisce allora rapidamente dopo una o parecchie sedute.
Ecco un esercizio specialmente combinato per eseguire un massaggio energico del plesso solare. Esso esige un poco di abitudine per esser ben fatto sicché sarà bene praticarlo qualche volta allo stato di calma. 
1° tempo. - Coricarsi sul dorso col corpo libero da ogni vestito imbarazzante.
2° tempo. - Eseguire attraverso le narici una inspirazione addominale forzata e trattenerla.
3° tempo. - Far passare l'aria inspirata dall'addome nel petto sollevando bruscamente il diaframma dilatando nello stesso tempo il petto per ricever l'aria.
4° tempo. — Far poi ripassare l'aria inspirata nella parete addominale e respingerla subito nella parete toracica rapidamente 5 o 6 volte di seguito sempre trattenendo bene la respirazione.
5° tempo. - Espirare vigorosamente attraverso la bocca.
6° tempo. - Respirazione di riposo.
Praticare questo esercizio 7 volte di seguito con l'intenzione ben chiara durante l'inspirazione di assorbire molta forza vitale e durante i movimenti alternativi di scacciare le idee prodotte dall'emozione risentita e di ristabilire l'equilibrio nervoso turbato.
Il massaggio prodotto dall'avvolgimento degli organi sul plesso solare è molto energico e si sente ben presto un dolce calore prodursi al suo livello poi irradiarsi in ogni senso, diffondendo una sensazione di calma e di benessere anche senza far intervenire la volontà.
Emorragia. — Le perdite di sangue richiedono un intervento medico immediato, ma la predisposizione alle emorragie può guarirsi facendo delle numerose R. C. e due volte al giorno un es. ripetuto da 5 a 10 volte. Incominciare col N. 1 ed eseguirli tutti successivamente una settimana ciascuno. Il sangue arricchito dall'ossigeno che gli arriva in quantità, riprende la sua fluidità normale e la circolazione regolarizzandosi previene le congestioni.
Emorroidi. — Vedere Emorragia.
Eccitazione nervosa. — Praticare 10 R. C. ogni ora. Ecco inoltre un esercizio speciale per calmare i nervi:
1° tempo. - Sedere su una sedia mantenendosi con la spina dorsale ben eretta.
2° tempo. - Turare la narice destra premendovi sopra il pollice destro. 
3° tempo - Praticare una grande inspirazione attraverso la narice sinistra.
4° tempo. - Turare la narice sinistra con l'indice sinistro ed espirare l'aria attraverso la narice destra lasciata libera.
5° tempo. - Fare una grande inspirazione attraverso la narice destra, lasciata libera.
6° tempo. - Turare la narice destra col pollice ed espirare attraverso la narice sinistra lasciata libera.
Ricominciare 7 volte di seguito senza arresto.
Questo esercizio ha un'azione calmante notevolissima. E bene praticarlo subito dopo una contrarietà o una collera. Durante la notte serve per combattere l'insonnia. In quest'ultimo caso si potrà praticarlo seduto sul letto oppure coricato sul dorso.
Febbre. — La febbre è un mezzo di difesa che la natura impiega per combattere le invasioni microbiche o miasmatiche. Bisogna dunque aiutarla nel suo lavoro dandole aria pura, perché infatti occorre molto ossigeno per bastare alla intensa reazione vitale operata durante la febbre e anche molta acqua per eliminare i rifiuti attraverso la pelle (transpirazione) e attraverso i reni (urine).
Bisogna dunque ben arieggiare la camera del febbricitante e dagli da bere a volontà dell'acqua calda o fresca, pura o zuccherata secondo gli aggrada. Lo zucchero è utilissimo perché sotto l'influenza delle tossine microbiche e dell'ossigeno del sangue, si trasforma in acido formico, antisettico potentissimo che distrugge i microbi nella profondità dei tessuti dove si trovano. Ma per questa combinazione l'ossigeno è assolutamente necessario; sicché occorre al malato dell'aria pura. Fare 10 R. C. il più spesso possibile.
Fiori bianchi. — Vedere la cura dell'anemia. 
Flussione di petto. — Vedere febbre.
Fegato. — Per le malattie del fegato fare 10 R. C. ogni una o due ore. Es. 6, 7, 8 alternativamente da 5 a 10 volte, due - tre volte al giorno. Infusi di camomilla calda come bevanda e compresse durante le crisi dolorose.
Gastrite, gastralgia, mali di stomaco. — I dolori di stomaco e le cattive digestioni sono calmate con 10 R. C. ogni ora (vedere Dispepsia).

-41-

Gotta. — I gottosi devono fare 10 R. C. 4 volte al giorno almeno e praticare tutto il programma respiratorio completo dei 12 esercizi.
Più il sangue è carico di ossigeno, meno la gotta è da temere, perché sotto l'influenza dell'ossigeno le materie albuminoidi o azotate vengono interamente bruciate e trasformato in urea anziché in acido urico. Esercizi all'aria aperta e regime vegetariano.
Idropisia. — L'idropisia è una infiltrazione d'acqua nei tessuti o nelle cavità del corpo. L'intervento medico è necessario per indagare la causa dell'idropisia e stabilire una curai e un regime convenienti. Il regime latteo è quasi sempre utilissimo per attivare la circolazione e impedire i progressi della malattia.
Incubi - Cattivi sogni. — Derivano spesso da cattive digestioni, ma questo disturbo origina da mancanza di ossigeno nel sangue. Bisogna dunque vegliare alla aerazione il più possibile completa della camera da letto e praticare 10 R. C. 4 volte al giorno e durante la notte, quando si è risvegliati di soprassalto, l'esercizio indicato ad Eccitazione Nervosa e ad Emozione. Esercizio N. 8 da 5 a 10 volte al mattino e sopratutto alla sera prima di coricarsi.
Ipocondria - Tristezza. — Preoccupazione esagerata della propria salute. 10 R. C. alternate ogni ora con uno degli esercizi speciali indicati agli articoli Emozioni e Eccitazione nervosi. Una cura ipnotica ogni giorno o ogni due giorni riesce spesso benissimo (1).
Insonnia. — Praticare 10 R. C. 4 volte al giorno e inoltre mattino e sera. Esercizio N. 5 da 5 a 10 volte e quando si è svegli e non si può riaddormentarsi fare l'esercizio indicato a Eccitazione Nervosa o quello indicato a Emozioni se si è sotto l'influenza di un cattivo sogno. All'occorrenza si possono alternare i due esercizi e riprenderli dopo 10 minuti di riposo fino a effetto ottenuto.
Laringite. — Vedere Bronchite cronica. 
Neurastenia. — Questa malattia oggi tanto frequente,, è costituita da uno stato di debolezza e nel tempo stesso da una maggiore eccitazione di tutto il sistema nervoso.
I sintomi principali sono: incapacità assoluta a ogni lavoro intellettuale, insonnia, mancanza di appetito, senso di angoscia, vertigini, e sensazione di sorreggere sul capo un peso.
Riposo completo del corpo e dello spirito, dieci R. C. alternate ogni ora, con l'esercizio indicato a Eccitazione nervosa. Praticare l'allenamento respiratorio completo. Anche nella cura della nevrastenia il magnetismo associato alla suggestione è utilissimo. Son pure molto utili le inalazioni di ozono (1).
Nevralgia. — I dolori nevralgici sono per lo più causati da impoverimento del sangue. In questo caso si seguirà la cura indicata per l'anemia. Quando i dolori nevralgici sono causati da qualche speciale affezione nervosa, bisogna ricorrere ad un medico serio, continuando la cura respiratoria. Spesso il magnetismo calma le nevralgie all'istante.
Obesità. — La R. C. ha un'influenza così grande nella cura dell'obesità che può da sola diminuire considerevolmente la pinguedine degli obesi e impedire poi un nuovo accumulo di grasso.
La spiegazione del fatto è semplicissima. La R. C. spesso ripetuta conduce nel torrente circolatorio una notevole quantità di ossigeno che attiva la combustione dei prodotti di alimentazione quotidiana e quindi fa cessare la produzione di grasso. Inoltre il di più di ossigeno attacca le riserve di grasso e le brucia a poco a poco. ,
Per guarire questa vera infermità non è necessario costringere il paziente ad un regime di fame; basta avere la perseveranza di seguire le prescrizioni seguenti:
2 R. C. ogni mezz'ora. Praticare più specialmente l'esercizio N. 11 almeno 10 volte di seguito, due volte al giorno (2).
Polipi. — Vedere Vegetazioni adenoidi.
Rachitismo. — Consiste in un rammollimento del sistema osseo dei fanciulli, dal quale originano curvature, rigonfiamenti delle ossa, e deformazioni dello scheletro. Insegnare ai bambini rachitici la respirazione completa, poi fra loro praticare due R. C. ogni mezz'ora. I bambini rachitici dovranno vivete all'aria aperta, al sole e possibilmente in riva al mare. Bagni di mare o di acqua salata. Massaggio. Magnetismo.
Raffreddamento. — Agli inizi di un raffreddamento fare da 10 a 20 R. C. ripetute parecchie volte a brevi intervalli, in modo da ristabilire perfettamente la circolazione polmonare per evitare la congestione. Prendere delle bevande calde e provocare la traspirazione.
Quando vi trovate improvvisamente esposti all'aria fredda respirate energicamente attraverso il naso; l'aria fredda è più condensata e sotto ugual volume contiene più ossigeno dell'aria calda, sicché voi respirate un'aria più vitalizzante che vi riscalderà rapidamente e vi troverete al riparo da un raffreddamento.
Raffreddore di testa, Coriza. — Questo disturbo così frequente e fastidioso si mostra generalmente ribelle a ogni cura. Il più importante è di impedire alle narici di otturarsi e perciò bisogna respirare volontariamente attraverso il naso. Se il vostro naso è otturato potrete liberarlo facilmente col seguente sistema: fate una inspirazione forzata, tenendo la bocca chiusa (entra sempre un po' d'aria) ed espirate attraverso la bocca; continuate così fino a che il passaggio sia sufficiente perché la respirazione possa avvenire unicamente attraverso il naso. Continuate allora a respirare senza più aprire la bocca. La corrente d'aria continua impedirà alle fosse nasali dì otturarsi e nel tempo stesso provocherà l'evaporazione e l'essicazione delle mucosità.
Questo procedimento deve essere impiegato sopratutto alla sera coricandosi e occorre sufficiente costanza per addormentarsi respirando solo attraverso il naso, condizione essenziale per avere un sonno calmo e tranquillo.
Il raffreddore cronico è una malattia molto ribelle perché la mucosa nasale ha subito delle modificazioni più o meno profonde. Per la cura vedere anche Vegetazioni adenoidi.
Regole. — Tutti i disturbi della mestruazione diminuiscono, poi scompaiono a poco a poco quando si pratica regolarmentela R. C. ei diversi esercizi di respirazione.
Reumatismo. — Vedere Gotta. 
Scarlattina. — Vedere Febbre.
Rosolia. — Vedere Febbre. 
Scrofola. — Vedere Rachitismo. 
Sciatica. — Vedere Nevralgie. 
Sincope. — Vedere Svenimento.
Singhiozzo. — Il singhiozzo è provocato dalle contrazioni del diaframma. Si calmano queste contrazioni facendo delle R. C. spesso ripetute. In caso di insuccesso praticare gli esercizi speciali indicati a Eccitazione nervosa e Emozioni.
Stitichezza. — La R. C. è utilissima per combattere la stitichezza, ma noi raccomandiamo in modo particolare l'esercizio indicato a Emozioni praticato mattina e sera in letto. Infatti i movimenti alternativi di abbassamento e sollevamento del diaframma, esercitano un vero massaggio di tutti gli organi addominali e questa azione, spesso ripetuta, dissipa a poco a poco la loro atonia, e riconduce l'intestino a un funzionamento normale.
Praticare inoltre due volte al giorno l'esercizio N. 11 (1).
Svenimento - Morte apparente. — Praticare delle insufflazioni calde sulla regione del cuore. Questo mezzo è senza dubbio uno dei più energici per ricondurre rapidamente in sé una persona in stato di svenimento, di sincope, o di morte apparente.
In mancanza dell'apposito apparecchio elettrico ad aria calda, si può fare una (insufflazione scoprendo il petto del paziente e applicandogli sulla regione del cuore un pannolino piegato in quattro, poi si fa una inspirazione completa, si applica la bocca semiaperta sul pannolino, e si spinge lentamente l'aria, che passando attraverso le maglie del tessuto produce una sensazione di calore vivissima.
Sotto l'influenza di questo calore e della trasfusione di forza vitale che l'accompagna, il cuore si rimette a battere; il paziente riprende i sensi e ritorna alla vita.
Questo procedimento merita di essere conosciuto a cagione della sua estrema semplicità e della sua grande efficacia. Esso infatti è riuscito anche in casi in cui avevano fallito la respirazione artificiale e la trazione ritmica della lingua.
Tisi - Tubercolosi polmonare. — E' in questa malattia che trionfa la terapeutica respiratoria. Si sono dati dei casi di guarigione completa della tubercolosi senza l'uso di alcuna medicina col solo impiego di una respirazione ben guidata. Questo fatto si spiega facilmente se si tien calcolo delle seguenti considerazioni:
1°) Il passaggio del sangue nei capillari, nelle parti che circondano i tubercoli o che li precedono, è straordinariamente favorito dai movimenti successivi di inspirazione ed espirazione molto profondi.
2°) Se si fanno eseguire agli ammalati dieci volte di seguito delle sorta di sospiri molto lunghi e ampi, e se si ripete questa manovra 100 volte al giorno ne risulta che si fa passare nei polmoni 1000 volte al giorno una quantità notevole di sangue molto più ossigenato di quanto sarebbe stato senza di ciò. In tal modo si modifica la costituzione del sangue. Avviene infatti nel caso di iperpneismo (o respirazione forzata) come nell'azione di una corrente d'aria rapida su un corpo ardente che lo fa bruciare quasi altrettanto presto come se fosse immerso in ossigeno puro.
3°) Queste considerazioni teoriche sono confermate dal seguente fatto pratico: nelle prime inspirazioni fatte eseguire a una persona colpita da enfisema polmonare, essa prova molta difficoltà nel fare un'ispirazione profonda, ma a misura che respira sempre più, questa difficoltà va cessando e l'iperpneismo si fa ben presto in maniera sempre più ampia.
4°) Avuto riguardo a quanto si è detto in precedenza, non bisogna spaventarsi quando la tosse si manifesta in seguito a delle respirazioni profonde, giacché essa è causata dalle mucosità contenute nelle cellule polmonari che si spostano e vengono più facilmente espulse. 
Questa espettorazione è, come abbiamo già detto, un fenomeno straordinariamente utile che previene l'ansia respiratoria e la soffocazione, vale a dire la penetrazione nel sangue del pus, della materia tubercolosa rammollita o liquefatta, dei gas putridi accumulati negli alveoli polmonari.
5°) Molti ammalati polmonari provano dei vomiti di alimenti dopo gli impeti di tosse, e questo fatto è una delle cause principali del loro dimagramento. La tosse poi li priva di un sonno riparatore. Questi fenomeni cessano molto spesso mediante le respirazioni profonde e replicate. L'iperpneismo diminuisce in modo sensibilissimo i sudori notturni dei tisici e l'intorpidimento delle estremità delle dita causato da insufficienza respiratoria.
Le emottisi (emissioni di sangue) sono arrestate meglio colla respirazione che con l'impiego di astringenti interni ed esterni.
Non basta dire ai malati che l'aria è il loro miglior rimedio e inviarli ai sanatoti o al mare, ma sopratutto bisogna insegnar loro ad utilizzare l'aria come agente curativo. Bisogna dunque insegnare ai tisici a respirare, ad essere essi stessi gli artifici della loro guarigione, e non contare sulla efficacia dei numerosi sieri abilmente raccomandati ma che non lasciano dietro a sé che delle disillusioni.
Il tisico deve esser posto nelle migliori condizioni d'aerazione. Dovrà fare almeno 10 R. C. ogni quarto d'ora e non inquietarsi degli accessi di tosse che le R. C. provocano all'inizio della cura. L'ossigeno affluisce nel sangue, questo porta la vita in tutti i tessuti e questo continuo apporto di ossigeno rende la vita impossibile ai microbi i quali non potendo più svilupparsi periscono infallibilmente. Non occorre cercare degli antisettici potenti che sono forse più nocivi al malato che ai microbi. L'antisettico più efficace è nell'aria; è l'ossigeno, sia allo stato libero sia allo stato di combinazione, sotto forma di acido formico come abbiamo spiegato sotto la voce Febbre.
Oltre alle R. C. l'ammalato deve fare secondo le sue forze da due a quattro volte al giorno uno degli esercizi 7, 9, 10, 11 e ripeterli da 5 a 10 volte. Praticare l'Esercizio - Passeggiata. Alimentazione sana e ricostituente, poca carne e poco alcool; latticini, uova, paste, tutti i farinacei, legumi secchi in purea, legumi verdi, palate, frutta crude o cotte; scegliere fra questi alimenti quelli che lo stomaco digerisce meglio.

-47-

Vegetazioni adenoidi. — Sono escrescenze di carne che si formano nelle fosse nasali posteriori. Queste vegetazioni rendono la respirazione nasale dapprima difficile, poi impossibile. Si riconosce a prima vista che un fanciullo è colpito da questa malattia Infatti il ragazzo ha sempre la bocca aperta; lo sua voce è nasale e il suo viso pallido ha spesso una espressione più o meno ebete. L'aria non potendo più passare attraverso le narici cessa di arrivare purificata nei polmoni e questi vanno soggetti a molte infezioni. D'altra parte la respirazione è molto ridotta e il sangue sempre incompletamente sbarazzato dei detriti che essa trascina con sé e insufficientemente ossigenato, è per forza impuro.
Gli adenoidei possono guarire con una semplice operazione chirurgica. L'aria può allora passare per le vie naturali, e il ragazzo recupera ben presto la salute; ma bisogna vegliare perché il ragazzo non continui più a rimanere a bocca aperta. Bisogni quindi insegnargli a praticare la R. C. Quando saprà ben respirare, fargli eseguire 10 R. C. 6 volte al giorno, poi successivamente i 3 o 4 primi esercizi.
Voce. — La R. C. e tutti gli esercizi di respirazione hanno una influenza grandissima sullo sviluppo della voce. Questa diventa più estesa, più forte e più vibrante. Le persone che per necessità devono parlare o cantare in pubblico, dovranno praticare regolarmente 10 R. C. almeno 4 volte al giorno e tutti gli esercizi di respirazione uno di seguito all'altro compreso quello indicato a «eccitazione nervosa».
LA RESPIRAZIONE PSICHICA.
Il ritmo respiratorio si proietta sul cervello. Così in Oriente come in occidente, si considera la respirazione come un elemento importante per lo sviluppo spirituale. Citiamo ad esempio il mistico svedese Swedenborg, il quale affermava di poter abbandonare il proprio corpo consciamente e attribuiva questo potere ad una certa maniera di respirare.
In oriente la respirazione è stata molto sviluppata in India e Cina. Ovviamente in un libretto di propaganda elementare non possiamo soffermarci troppo a lungo a spiegare la teoria esoterica o interiore della respirazione, quale si ricava dall'insegnamento degli Yoghi indiani 7. Secondo questa teoria l'Universo è riempito di una sostanza chiamata prana e che noi chiamiamo «energia universale, forza vitale, principio attivo della vita, ecc. ». Il prana è in ogni atomo di materia, sia bruta che organizzata. Gli animali lo respirano coll'aria e così pure i vegetali.
Trovandosi il prana nell'aria al suo stato più libero e in quantità regolare quando essa è pura, noi lo ricaviamo da questa fonte più facilmente che da qualunque altra. Nella respirazione ordinaria assorbiamo ed estraiamo una quantità normale di prana, però colla respirazione controllata (generalmente conosciuta col nome di respirazione Yoghi) noi riusciamo ad estrarne una quantità maggiore, che si concentra nel cervello e nei centri nervosi per essere utilizzata quando sia necessario. Noi possiamo insomma immagazzinare prana nello stesso modo che gli accumulatori immagazzinano elettricità. Quegli che possiede la facoltà di immagazzinare prana, irradia vitalità e forza che viene sentita da coloro che vengono a contatto con lui, e una tal persona può comunicare la sua forza alle altre e dar loro un aumento di vitalità e salute.
L'ossigeno dell'aria è assimilato dal sangue e viene impiegato dal sistema circolatorio. Il prana dell'aria è assimilato dal sistema nervoso e utilizzato nel suo lavoro.
Concludendo: la scienza occidentale vede nella respirazione corretta un potente mezzo di combustione delle materie di rifiuto e di acceleramento del ricambio, con conseguente aumento della capacità vitale. La scienza orientale vi vede un mezzo di aumentare la potenzialità nervosa che è alla base di ogni estrinsecazione della vita. Come si vede, le due tendenze si riallacciano e si fondono in una sola fiducia ragionata nella potenza della respirazione corretta. Rimandando il lettore che ne fosse curioso ai trattati che diffusamente spiegano i procedimenti della respirazione esoterica 8, noi ci limiteremo a descrivere le manovre principali e segnalare alcuni esercizi scelti fra i più interessanti.
Gli Yoghi conoscono e insegnano quattro modi principali di respirazione e cioè:
1 - Respirazione alta
2 - Respirazione media.
3 - Respirazione bassa
4 - Respirazione completa.
1. Respirazione alta.
Corrisponde a quella che fisiologicamente si chiama «respirazione clavicolare». In questo modo di respirazione si impiega la parte superiore del petto e dei polmoni. Il diaframma non può con tale respirazione espandersi completamente.
Come abbiamo visto, questa respirazione può servire a determinati scopi curativi (debolezza degli apici polmonari, ecc.) ma non si può pensare a impiegarla come tipo normale di respirazione.
2. Respirazione media.
E' la respirazione intercostale. Nella respirazione media, il diaframma sale e l'addome si contrae, le costole si alzano un poco e il petto si dilata parzialmente.
3. Respirazione bassa.
E' la respirazione a tipo addominale; respirazione diaframmatica. La respirazione bassa è migliore delle precedenti, perché i polmoni ricevono una maggior quantità di aria grazie al gioco completo del diaframma che si alza e si abbassa facendo pressione ora sugli organi addominali, ora sui polmoni. Tuttavia la respirazione bassa (come dice il nome) non riempie che la parte inferiore e media dei polmoni. Essa è quindi una respirazione parziale allo stesso titolo della respirazione alta e media, e non è da paragonare come efficacia alla sola respirazione che gli Yoghi apprezzano, vale a dire la respirazione completa.
4. Respirazione completa.
Ecco un esercizio che permetterà di formarsi un chiaro concetto di ciò che sia la respirazione completa. Occorre impararlo bene perché la respirazione completa è la base di molti altri esercizi respiratori.
1.° In piedi o seduto, col busto in posizione verticale e respirando per le fosse nasali, inalate l'aria fermamente riempiendo dapprima la parte inferiore dei polmoni, il che si ottiene mettendo in moto il diaframma che nel discendere esercita una pressione sugli organi addominali e spinge la parete frontale dell'addome.
Poi riempite la regione media dei polmoni facendo alzare le coste inferiori, lo sterno e il petto.
Riempite allora la parte superiore dei polmoni, protendendo la parte superiore del petto, comprese le sette paia di coste superiori. Nel movimento finale la parte inferiore dell'addome si contrarrà leggermente. Questo movimento dà appoggio ai polmoni e inoltre aiuta il riempimento della parte superiore.
Non si tratta (come potrebbe supporsi) di una inalazione in tre movimenti distinti, ma di una inalazione unica e continua che dilata tutta la cavità toracica con movimento uniforme. 2.° Ritenete la respirazione per alcuni secondi. 3.° Esalate molto adagio, mantenendo il petto in posizione ferma, facendo rientrare un poco l'addome ed alzandolo lentamente a misura che l'aria abbandona i polmoni.
Quando l'aria è stata esalata completamente, rilassate il petto e l'addome. Un po' di pratica renderà facile questa parte dell'esercizio, e una volta acquisito, il movimento verrà poi eseguito automaticamente.
La respirazione completa (il nome lo dice) mette in azione tutte le parti dell'apparato respiratorio e fa funzionare tutte le parti dei polmoni, comprese le più recondite cellule d'aria. La cavità del petto si dilata in tutte le direzioni.
Come è facile osservare, la respirazione completa non è in realtà che una combinazione delle respirazioni bassa, media e alta che si succedono rapidamente nell'ordine indicato.
Alla fine dell'inalazione è conveniente alzare di quando in quando gli omeri, che alla loro volta elevano le clavicole e permettono all'aria di passare liberamente al piccolo lobulo superiore del polmone destro, dove comincia talvolta la tubercolosi.
Effetti fisiologici della respirazione completa Yoghi.
La pratica costante della respirazione compiila Yoghi produce i seguenti effetti benefici:
1. ° Rende immuni da infezioni polmonari, raffreddori, bronchiti, consunzione.
2. ° Purifica il sangue e pertanto tutti gli organi del corpo che da lui dipendono per la loro nutrizione.
3. ° Rende facile la digestione e l'assimilazione.
4. ° Fortifica il sistema nervoso e guarisce l'astenia e la nevrastenia.
5. ° Controllando il sistema sessuale, contribuisce alla sua salute ed energia.
Respirazione purificatrice Yoghi.
Questa respirazione è usata quando si vogliono ventilare e nettare i polmoni, stimolando tutti gli organi respiratori. E raccomandatissima a oratori, cantori e tutti quelli che devono far molto uso della loro voce.
1. ° Inalare una respirazione completa.
2. ° Ritenere l'aria per alcuni secondi.
3. ° Mettere le labbra in attitudine di fischiare (senza però gonfiare le guance) ed esalare con vigore considerevole un po d'aria attraverso l'apertura formata da esse. Ritenere un momento l'aria ancora immagazzinata e quindi esalare a piccole porzioni finché sia tutta esalata. 
Distribuzione di prana.
Coricato, disteso al suolo o sul letto, senza tensione muscolare di sorta, riposando leggermente le mani sul plesso solare (sulla bocca dello stomaco, dove cominciano a separarsi le coste) respirare ritmicamente. Allorché il ritmo sarà completamente stabilito, volere che ogni inalazione introduca una maggior quantità di prana ed energia vitale del deposito universale, la quale sarà presa dal sistema nervoso ed immagazzinata nel plesso solare.
Ad ogni inalazione si voglia che il prana od energia vitale si distribuisca in tutto il corpo, ad ogni organo e ad ogni parte, ad ogni muscolo ad ogni cellula e ad ogni atomo, ai nervi, alle arterie ed alle vene; dalla sommità del capo fino alla punta dei piedi, invigorendo, rafforzando e stimolando ogni nervo, rifornendo ogni centro nervoso, inviando energia, forza e vigore a tutto il sistema.
Mentre si esercita la volontà, procurare di formarsi un disegno mentale della corrente precipitala di prana, internantesi per i polmoni, poi, afferrata istantaneamente dal plesso solare per essere spinta, collo sforzo dell'espirazione, a tutte le parti del sistema, fino alla punta delle dita delle mani e dei piedi.
Non è necessario di sforzare la volontà. Il semplice ordine di ciò che si desidera produrre, nonché il disegno mentale di esso, è tutto quello che occorre. L'ordine tranquillo, col disegno mentale, è meglio assai del desiderio violento, col quale si sciupa solo della forza senza utilità.
Il menzionato esercizio è di grande utilità, ristora e rinvigorisce molto il sistema nervoso e produce una sensazione di tranquillità in tutto il corpo. Specialmente è benefico nei casi in cui si è stanchi e si sente mancanza d'energia.
Respirazione stimolante Yoghi.
Questo esercizio è usato per stimolare e rinvigorire il sistema nervoso.
1.° Mettersi in piedi e col corpo eretto.
2.° Inalare una respirazione completa e ritenerla.
3.° Stendere le braccia avanti, alquanto rilassate, e cioè colla sola forza necessaria per mantenerle in tale posizione.

-53-

4.° Ritirare le mani lentamente verso le spalle contraendo gradatamente i muscoli e comunicando loro della forza, in modo che, quando i pugni arrivano alle spalle, siano così fortemente serrati da produrre un movimento di trepidazione.
5.° Conservando i muscoli irrigiditi, tornare lentamente coi pugni alla posizione primitiva (braccia tese), poi ricondurli rapidamente indietro, e così via, sempre mantenendo lo stato di tensione.
6.° Esalare vigorosamente il fiato dalla bocca.
7.° Eseguire la respirazione purificatrice.
Respirazione vocale Yoghi.
Questo esercizio serve a rendere la voce forte, soave, modulata.
1.° Inalare una respirazione completa, assai lenta ed' esclusivamente nasale, facendo durare l'inalazione il maggior tempo possibile.
2.° Ritenere l'inalazione alcuni secondi.
3.° Espellere l'aria vigorosamente in un soffio, attraverso la bocca aperta.
4.° Fare riposare i polmoni per mezzo della respirazione purificatrice.
Vibrazione e respirazione ritmica Yoghi.
Secondo la teoria Yoghi tutto l'Universo non è che una vibrazione che incessantemente muove e riplasma il mondo delle forme. Le forme sono apparenze, vanno e vengono; ma la Realtà è eterna e invariabile. — Gli atomi che costituiscono il corpo umano si trovano anch'essi in costante vibrazione e si spostano e s'incontrano nei ricambi incessanti.
In ogni vibrazione vi è ritmo. Il movimento dei pianeti intorno al sole, l'alzarsi e l'abbassarsi del mare, il battito del cuore, tutto obbedisce a leggi ritmiche. I nostri corpi sono altrettanto soggetti a leggi ritmiche quanto i pianeti nelle loro rivoluzioni celesti.
E' coll'utilizzare intelligentemente il ritmo del corpo che noi possiamo assorbire una grande quantità di prana (1) e produrre colla medesima i risultati che si desidera.
Mediante la respirazione ritmica il corpo si mette in armonia coll'Universo.
Eccone la tecnica.
L'unità di ritmo è l'intervallo tra due pulsazioni. Abituatevi dunque, tastando il vostro polso, a contare 1, 2, 3, 4, 5, 6; 1, 2, 3, 4, 5, 6, ecc. finché il ritmo non giunga a restare fisso nella mente in modo da potersi riprodurre automaticamente.
La regola Yoghi per la respirazione ritmica è la seguente: Le unità di inalazione e di esalazione devono essere le stesse, mentre quella di ritenzione o di inter-respirazione devono essere la metà del numero impiegato nell'inalazione e nell'esalazione.
L'esercizio chiarirà meglio la cosa.
1.° Sedete col busto diritto, in posizione comoda, in modo che il petto, il collo e la testa stiano in linea retta quanto più è possibile, colle spalle rigettate all'indietro e le mani posate comodamente sulle ginocchia.
2.° Inalate con lentezza una respirazione completa, contando sei unità di polso.
3.° Ritenere l'inalazione, contando tre unità di polso,
4.° Esalate lentamente dalle narici, contando sei unità di polso.
5.° Contate tre pulsazioni prima di incominciare una nuova respirazione.
6.° Ripetete l'esercizio un certo numero di volte, evitando però di affaticarvi.
7.° Prima di abbandonare l'esercizio praticate la respirazione purificatrice.
Ogni esercizio di respirazione ritmica è accompagnato dalla raccomandazione di elevare il pensiero verso certi risultati desiderati. Questa attitudine mentale dischiude alla volontà un cammino libero da ostacoli sul quale essa può esercitare la sua forza.
Per acquistare qualità mentali.
Per l'acquisto e lo sviluppo delle qualità mentali desiderabili è buono l'esercizio generale seguente:
Coricati in attitudine passiva, od assisi col busto eretto dipingetevi a voi stessi le qualità che desiderate coltivare, figuratevi come possessori di dette qualità e domandate che la vostra mente le sviluppi.
Respirate ritmicamente, conservando con fermezza il quadro o la pittura mentale.
Elevatela in voi stessi quanto più vi sarà possibile, sforzandovi di vivere nell'ideale che avete formato nella vostra mente. Constaterete l'accostamento graduato verso il vostro ideale.
Per controllare le emozioni.
Le emozioni non desiderate, come il timore, il tormento, l'ansietà, l'odio, la collera, lo zelo, l'invidia, la melanconia, l'eccitazione, la pena, ecc. stanno sotto il dominio della volontà, la quale, in questi casi, è maggiormente capace di operare, se verrà praticata la respirazione ritmica, nel tempo in cui lo studioso sta volendo.
L'esercizio che segue è considerato assai efficace dagli studiosi yoghi, quantunque il yoghi progredito abbia poca necessità di esso, perciò esso si è reso indipendente da queste condizioni mentali già da molto tempo, lasciandole da parte, per essersi avanzato spiritualmente. Lo studioso yoghi, tuttavia, troverà in questo esercizio un grande aiuto durante il suo sviluppo.
Respirate ritmicamente, concentrando l'attenzione sul plesso solare e trasmettetegli l'ordine mentale: Esci fuori! Date l'ordine mentale con fermezza e nel momento in cui principiate ad esalare, e formatevi il quadro mentale che le emozioni sgradevoli sono espulse coll'esalazione nel respirare. Ripetete questo sette volte, terminando colla respirazione purificatrice ed osservate allora quanto vi sentite meglio. Il mandato od ordine deve darsi risolutamente, giacché, altrimenti, non produrrà il suo effetto.
Per calmare il dolore.
Stando in piedi o seduti, eseguire una respirazione ritmica fissando il pensiero sul fatto che si sta inalando prana. All'atto dell'espirazione indirizzare mentalmente il prana alla parte dolente per ristabilire la circolazione e la corrente nervosa. Poi inalate ancora prana coll'intento di espellere la sensazione penosa, e all'esalazione, persistete nel pensiero che state scacciando il dolore.
Alternate i due detti propositi mentali, per sette respirazioni. Terminate la serie con una respirazione purificatrice (vedi pag. 51) quindi pretendete un momento di riposo. Continuate l'esercizio fino a che si produca un sollievo, il quale non si farà molto attendere.
Per stimolare il cervello.
Quando si vogliono rischiarare le idee, tonificare il sistema nervoso, alleviare la mente dopo un arduo lavoro intellettuale, ecco l'esercizio raccomandato:
Sedetevi mantenendo diritta la colonna vertebrale, coll'occhio fisso avanti, le mani appoggiate mollemente sulle cosce. Respirate ritmicamente, ma invece che per entrambe le narici come negli esercizi ordinari, chiudete coll'indice la narice sinistra; poscia, senza cambiar le dita, inalate per la narice sinistra e cambiando le dita, esalate per la narice destra. Poi inalate dalla destra ed esalate dalla sinistra, e così successivamente, alternando le narici come sopra è stato indicato, otturando coll'indice la narice non usata.
Cura di se stessi.
Coricato, in una posizione d'abbandono, rilassati i muscoli, respirare ritmicamente e volere inalare una buona dose di prana. Poi, con l'esalazione s'indirizzi il prana alla parte infetta, col proposito di stimolarla. Variare, occasionalmente, l'esalazione, col proposito mentale che la condizione d'infermità scompaia. In questo esercizio s'impieghino le mani, passandole sul corpo dall'alto al basso, dal capo fino alla parte inferma. Nell'usare le mani tanto per la propria cura che per quella degli altri, si conservi sempre l'immagine mentale che il prana sta fluendo lungo il braccio e, per la punta delle dita, penetra nel corpo, fino alla parte infetta, guarendola.
Alcuni yoghi seguono il metodo di collocare anche le mani sopra la parte infetta e quindi respirano ritmicamente, mantenendo l'immagine mentale ch'essi stanno realmente lanciando del prana nell'organo o regione inferma, stimolandola e sgombrando le condizioni malate, allo stesso modo in cui si provocasse un'agitazione in un secchio di acqua sporca coll'intenzione di spinger questa fuori per riempirlo d'acqua fresca. Questo metodo è molto efficace, se l'immagine mentale dell'espulsione viene mantenuta con chiarezza, rappresentando l'inalazione l'estrazione della malattia e l'espirazione la sua espulsione.
Cura di altri.
Il principio essenziale da ricordarsi è che mediante la respirazione ritmica ed il controllo del pensiero, si può assorbire una quantità considerevole di prana e, nello stesso tempo, trasmetterla nel corpo di altra persona, stimolando le parti e gli organi indeboliti, provvedendoli di salute ed espellendo le condizioni morbose.
Prima di tutto si deve apprendere a formare con chiarezza l'immagine mentale della condizione desiderata, di modo che si senta l'influsso di prana o la forza scorrente lungo le braccia e per la punta delle dita, fino al corpo del paziente.
Respirare ritmicamente alcune volte, finché il ritmo si sia perfettamente costituito, poi si collocano le mani sul corpo del paziente, lasciandole poggiare leggermente sulla parte malata. Quindi, seguendo il processo dell'espulsione descritto nell'esercizio precedente (auto-guarigione) si riempie completamente di prana il paziente, finché la condizione penosa sia espulsa. A piccoli intervalli si devono alzare le mani e scuotere le dita come se si buttasse via l'infermità. E' utile far questo all'occasione, come altresì lavarsi le mani dopo il trattamento, giacché senza queste precauzioni si potrebbero attaccare le tracce della malattia del paziente. Così pure sarà bene di praticare più volte la respirazione purificatrice. Mentre si opera, si lasci che il prana invada il paziente con una corrente continua; l'operatore è semplicemente la macchina di repulsione, che pone in comunicazione il paziente col magazzino universale di prana, permettendogli di affluire per suo intermezzo. Non vi è necessità di operare vigorosamente colle mani, salvo quanto occorre perché il prana giunga liberamente alle parli malate.
La respirazione ritmica deve praticarsi frequentemente durante il trattamento, coll'oggetto di mantenere il ritmo normale e permettere il libero passaggio di prana. E' meglio posare le mani sulla pelle nuda, ma, quando questo non è consigliabile o possibile, si devono porre sugli abiti.
Il metodo indicato può variarsi opportunamente con quello di battere soavemente e blandamente colla punta delle dita leggermente separate. Questo è un grande calmante per il paziente.
In casi cronici, si troverà molto giovamento nel dare gli ordini mentali per mezzo di parole come: Esci, esci! Vattene, vattene! a seconda dei casi, poiché le parole aiuteranno ad esercitare la volontà più efficacemente e direttamente.
Si modifichino queste istruzioni come sarà conveniente per le necessità d'ogni singolo caso, facendo intervenire il giudizio e la facoltà inventiva dell'operatore.
Cura a distanza.
Il prana accompagnato dal pensiero dell'emissore può proiettarsi a persone assenti che desiderino riceverlo, effettuandosi a questo modo l'azione curativa. Questo è il segreto della cura a distanza, della quale tanto si è parlato in questi ultimi anni nel mondo occidentale.
Il pensiero del magnetizzatore emette e colorisce il prana destinato ad essere inviato, e questo attraversa lo spazio come un raggio, penetra e prende posto nell'organismo psichico del paziente. Esso è invisibile e, come le onde Marconi, passa traverso agli ostacoli che s'interpongono e coglie la persona che si trova in armonia per riceverlo. Per curare persone a distanza si deve formare una immagine mentale delle medesime, in maniera da sentire che si sta in rapporto con esse stesse. Questo è un processo psichico che dipende dal potere di formare immagini mentali, posseduto dal magnetizzatore. Si può aver indizio quando il rapporto sia costituito, poiché il medesimo si manifesta con una sensazione di prossimità. E' difficile spiegare questo con maggior chiarezza, ma se ne può acquistare la coscienza con uri po' di pratica ed alcuni la conseguono alle prime prove.
Allorché il rapporto è costituito, dicasi mentalmente al malato assente: Vi sto inviando una provvista di forza vitale o potere che vi ristorerà e vi guarirà. Poi, immaginate il prana come se parta dalla mente ad ogni esalazione della respirazione ritmica, viaggi attraverso lo spazio, istantaneamente, giunga al paziente e lo curi.
Non vi ha necessità di fissare date ore per il trattamento, benché si possano segnalare se lo si desidera. Lo stato ricettivo del paziente, a cagione della sua aspettativa, nella speranza della forza psichica emessa, lo pone in condizione di poter ricevere le vibrazioni trasmesse, in qualunque momento esse vengano inviate dall'operatore.
Se si stabiliranno delle ore previamente convenute, dovrà mettersi il paziente in attitudine d'abbandono ed in uno stato ricettivo.
Queste indicazioni costituiscono il grande principio sul quale si appoggia il trattamento a distanza del mondo occidentale.
Con un po' di pratica si possono realizzare queste cose altrettanto bene quanto si pratica dai magnetizzatori più riputati.
La grande respirazione psichica Yoghi.
E' la respirazione purificatrice per eccellenza. Per essa il prana penetra e circola in ogni cellula del corpo umano, rinnovandolo e rinfrancandolo. Il prana, non solo penetra nei muscoli e nel sangue, ma nelle fibre nervose, nel cervello e nella ossa. « Benedetto — dice un proverbio indiano — il yoghi che può respirare attraverso le proprie ossa ».
Ecco l'esercizio:
1.° Sdraiarsi in una posizione perfettamente comoda e senza tensione muscolare.
2.° Respirare ritmicamente fino a tanto che si sia perfettamente ristabilito il ritmo.
3.° Inalare ed esalare, formando l'immagine mentale che la l'espirazione viene assorbita attraverso le ossa delle gambe ed espirare pure attraverso le medesime, poi attraverso le ossa delle braccia, quindi attraverso la superficie del cranio, in seguito attraverso lo stomaco, poi attraverso gli organi genitali, inoltre, con un movimento dall'alto in basso e viceversa, lungo la colonna vertebrale, il cervelletto, il cervello e finalmente, come se la respirazione si inalasse e si esalasse attraverso ogni poro della pelle, riempiendo tutto il corpo di prana e di vita.
 4.° Poi, respirando ritmicamente, inviare la corrente di prana ai sette centri vitali per turno, nel modo seguente, formandosi intanto una immagine mentale della corrente di energia che penetra:
a) alla fronte.
b) alla parte posteriore del capo. 
c) alla base del cervello.
d) al plesso solare (centro nervoso situato lungo la spina dorsale, sul davanti della medesima a livello dell'angolo xifoide e che genera tutte le emozioni).
e) alla regione sacra (parte inferiore della spina dorsale). f) alla regione ombelicale (centro della vita vegetativa). g) alla regione generativa.
Terminare facendo circolare la corrente di prana qua e là dalla testa ai piedi, varie volte.
5.° Chiudere colla respirazione purificatrice.



Sommario
Prefazione	3
La respirazione è funzione di muscoli.	6
Il circolo sanguigno e la respirazione.	7
1) LA FUNZIONE RESPIRATORIA	9
2) GLI ELEMENTI DELLA CURA D'ARIA	16
1) Ginnastica respiratoria - Esercizi elementari	16
Irrobustimento dei muscoli intercostali.	22
Numero e durata degli esercizi.	25
3) ESERCIZI DI RESPIRAZIONE	26
ESERCIZIO N. 1.	26
2) La respirazione cutanea.	35
APPENDICE	39
Le cifre.	40
L'arresto respiratorio (apnea).	40
La respirazione rallentata.	40
Giuochi respiratorii.	41
Un esercizio respiratorio dei Sardi.	41
Le idee del prof. Heckel sulla respirazione.	42
Conclusione.	43
4) TERAPEUTICA RESPIRATORIA	46
LA RESPIRAZIONE PSICHICA.	61
1. Respirazione alta.	62
2. Respirazione media.	63
3. Respirazione bassa.	63
4. Respirazione completa.	63
Effetti fisiologici della respirazione completa Yoghi.	64
Respirazione purificatrice Yoghi.	65
Distribuzione di prana.	65
Respirazione stimolante Yoghi.	66
Respirazione vocale Yoghi.	67
Vibrazione e respirazione ritmica Yoghi.	67
Per acquistare qualità mentali.	69
Per controllare le emozioni.	69
Per calmare il dolore.	70
Per stimolare il cervello.	70
Cura di se stessi.	71
Cura di altri.	71
Cura a distanza.	73
La grande respirazione psichica Yoghi.	74
Sommario	76

A cura del Dr. Igor Vitale
Respirazione e benessere psicofisico

La teoria per cui si ritiene possibile separare benessere psicologico e benessere fisico fanno riferimento ad una scienza della cura vecchia, non in grado di cogliere i nuovi sviluppi della medicina e della psicologia. Le tecniche di respirazione, nel passato relegate al solo ambito della meditazione e della fede buddhista, sono oggi studiate con maggiore precisione anche in ambito sperimentale.
Possiamo dunque chiederci, quanto il nostro respire influisce sul nostro stato di benessere olistico? Quanto lo sviluppo di tecniche di respirazione può favorire lo stato di salute della persona? E’ possibile ridurre lo stress con le tecniche di respirazione?
Come scritto precedentemente, non intendiamo dire che la respirazione possa essere considerata una cura unica e sufficiente di per sé, ma in moltissimi casi, le tecniche di respirazione possono affiancare e aiutare ciò già fa bene una cura efficace.
Secondo Bottaccioli (2005), autore del libro Psiconeuroendocrinoimmunologia, cervello e respirazione hanno una relazione a due vie, ovvero, si influenzano a vicenda. 
Tra le varie funzioni vegetative, il respiro è l’unica funzione che possiamo controllare consapevolmente. Il cervello, dunque, comanda il respiro, ma il respiro, influenza il cervello: da esso dipende infatti l’equilibrio tra anidride carbonica e ossigeno.
Questo processo è alla base dell’equilibrio cerebrale, tra neurotrasmettitori eccitatori (glutammato) e inibitori (gaba). 
Le tecniche di respirazione affondano le loro radici nelle più antiche pratiche yoga e meditative. 
Come affermavamo poco fa, oggi esistono numerose evidenze sperimentali sull’efficacia delle tecniche di respirazione. Brown, psichiatra americano ha analizzato le ultime ricerche sull’argomento, affermando che la respirazione influenza non solo il sistema neurovegetativo, il ritmo cardiaco, il tono vagale, ma anche le ben più complesse funzioni cerebrali e può portare a modificazioni importanti nella produzione di neurotrasmettitori e ormoni, sostanze che trasferiscono messaggi all’interno del nostro corpo.
Come scrive Bernardi, nel 2005, che la respirazione influenzi l’ossigenazione e il sistema cardiocircolatorio, è abbastanza intuitivo, ma non tutti sanno che la respirazione può modificare altre importanti funzioni del nostro corpo.
La respirazione e le tecniche di Kriya yoga,  secondo uno studio di Janakiramaiah e al. (2000), possono migliorare l’umore. Secondo uno studio di Sharma e collaboratori, pubblicato nel 2003 in Biological Psychology, le tecniche di respirazione possono rafforzare il funzionamento del sistema immunitario.

Qualità della vita nei pazienti di asma

In una ricerca del 2012 di Prem, Ramesh Sahoo e Adhikari, le tecniche di respirazione Buteyko e Pranayama si sono dimostrate efficaci per migliorare la qualità della vita in pazienti con asma. Al fine di dimostrare l’efficacia di queste tecniche sono stati selezionati 120 pazienti con asma. Questi 180 pazienti sono stati suddivisi a caso in tre gruppi, il primo e il secondo gruppo erano allenati rispettivamente alle tecniche di respirazione Buteyko e Pranayama, veniva suggerito loro, inoltre, di applicare queste tecniche per due volte al giorno per 15 minuti, per una durata totale di tre mesi. Al terzo gruppo, invece, seguiva la normale routine ospedaliera. Prima e dopo l’applicazione di queste tecniche alle 180 persone è stato somministrato un questionario sulla qualità della vita (Asthma Quality of Life Questionnaire), al fine di verificare se ci fossero differenze significative tra la situazione prima dell’applicazione delle tecniche e la situazione successiva all’applicazione delle tecniche.
Da questa ricerca è emerso che la qualità della vita migliorava significativamente di più in quelle condizioni sperimentali in cui venivano applicate tecniche di respirazione, rispetto al caso in cui si seguiva la normale routine ospedaliera.
In uno studio su 50 soggetti (Saxena & Saxena) si è testato l’effetto degli esercizi Brahmari (meditazione) e Omkara (respirazione pranayama) per 20 minuti al giorno in un periodo di 12 settimane. Un sottogruppo di questi soggetti seguiva un training Omkara, che prevedeva tecniche di respirazione, un secondo sottogruppo seguiva invece una sessione di 20 minuti di meditazione. Dallo studio è emerso come il miglioramento dei sintomi e del picco di espirazione (PEFR) ha avuto miglioramenti significativamente maggiori nel sotto gruppo relativo alla respirazione pranayama.
Gli esercizi di respirazione pranayama, utilizzati in questa sperimentazione erano cinque
1. La respirazione profonda: (profonda ispirazione ed espirazione): in questo esercizio le persone si siedono in posizione sukhasana (posizione confortevole e iniziano a respirare profondamento tramite profonde ispirazioni ed espirazioni tramite entrambe le narici.
2. Respirazione Sasankasana : in questo caso le persone si siedono nella posizione vajrasana con le mani dietro, mantenedo il polso destroy con la mano sinistra. In questo esercizio si fanno, durante la respirazione dei piegamenti. Quando la persoan ispira si piega all’indietro, quando espira si piega in avanti. 
3. Respirazione Anuloma viloma: è un esercizio che si svolge in posizione sukhasana (posizione confortevole), la persona respira alternando le narici. 
4. Bhramari con canto: sedendosi nella posizione sukhasana le persone ispirano con entrambe le narici ed espirano producendo il suo no di una female humming bee.
5. Omkara (versione modificata): è un esercizio di espirazione. L’esercizio è stato adattato per poterlo rendere applicabile da chi soffre d’asma. L’esercizio consiste nel sedersi in posizione sukhasana, poi bisogna insipirare profondamente e poi espirando produrre Omkara con il Massimo della forze e continuare finché possibile. 

Pranayama e riduzione dello stress

In uno studio indiano di Bhimani e Kowale (2011) si è testata l’efficacia del Pranayama sullo stress. Come si sa da altri studi, lo stress, sia fisico sia mentale, porta a disagi cardiovascolari, respiratori oltre che a una forte riduzione del sistema nervoso. Per verificare l’efficacia del pranayama nella riduzione dello stress sono stati fatti dei test sulle funzioni autonomiche e un questionario sullo stress in un gruppo di 59 studenti. Ai partecipanti alla ricerca, era successivamente insegnata la tecnica del pranayama, si suggeriva ai partecipanti inoltre di seguire la pratica del Pranayama per un’ora al giorno lungo un periodo di due mesi.
Successivamente, veniva risomministrato lo stesso questionario sullo stress, e venivano misurate nuovamente le funzioni autonomiche, con l’ipotesi per cui, se il pranayama è efficace esso debba migliorare le condizioni di salute dei partecipanti.
Anche in questo caso, il Pranayama si è dimostrato essere una tecnica efficace per lo sviluppo del benessere psicofisico della persona.
I partecipanti infatti, a seguito del training nell’utilizzo della tecnica, rispondevano di avere meno frequentemente problemi come costipazione, diarrea, di provare gelosia, di avere mal di testa, di arrabbiarsi, di sentirsi soli o sotto pressione, di avere difficoltà a dormire, difficoltà di concentrazione, e rispondevano con punteggi medi più alti a domande come “sei felice”? 
Risultati paragonabili sono stati ottenuti anche dalla risposta autonomica.

Pranayama e disturbi lipidici

Uno studio condotto su 20 calciatori ha dimostrato che Pranayama e Yogasana possono essere buone terapie di sostegno in pazienti che hanno disturbi lipidici, cardiovascolari e ipoglicemia (Acharya, Upadhyay, Upadhyay & Kumar 2010). Lo studio, essendo condotto su un piccolo numero di partecipanti, tutti privi di una storia precedente relativa a disturbi del metabolismo lipidico, richiede ulteriori conferme. In questo studi, ai 20 calciatori, che seguivano un certo regime dietetico è stato chiesto di seguire degli esercizi respiratori Pranayama e Yogasana, unitamente ai normali esercizi fisici. Ai partecipanti, inoltre sono stati misurati vari parametri, prima e dopo la sessione di Pranayama e Yogasana, al fine di verificare se questi esercizi potessero incidere in qualche modo sul metabolismo lipidico.
Da questo studio è emerso come a seguito dell’esercitazione ci fosse una significativa riduzione delle lipoproteine a bassissima densità (VLDL), dei livelli di colesterolo e dei trigliceridi nel siero. E’ stato inoltre trovato un livello maggiore di zucchero nel sangue a digiuno.
Risultati simili sono stati ottenuti su un campione di 64 partecipanti volontari. Una ricerca condotta da Prasad, Sunita, Raju, Reddy, Sahay e Murthy (2006), ha mostrato come le tecniche di Pranayama e Yoga asana. Lo studio era suddiviso in stage successivi in cui venivano insegnate le tecniche di Pranayama e Yoga asana, in tutti i casi a seguito dell’utilizzo delle tecniche di ginnastica respiratoria è stato ottenuto un miglioramento su vari parametri fisiologici, i partecipanti hanno ottenuto una riduzione del colesterolo nel siero, trigliceridi, colesterolo LDL e VLDL.  Questi risultati mostrano come il Pranayama e lo Yoga asana possono essere pratiche benefiche per i disturbi del metabolismo dei lipidi, disturbi dell’arteria coronaria, diabete mellito e dislipidemia. Risultati simili sono stati ottenuti anche dalla ricerca spagnola di Mizuno e Monteiro (2012).

Pranayama e diabete mellito tipo 2

In una ricerca condotta nel 2004 da Malhotra, Singh, Singh, Sharma, Madhu, Gupta e Tandon si è voluto studiare l’effetto dello yoga asana e del pranayama sul diabete mellito non insulina dipendente.
L’ipotesi dei ricercatori era che queste pratiche di ginnastica respiratoria potessero avere effetti sul profilo biochimico. Per effettuare questo studio sono stati raggruppati 20 partecipanti tutti affetti da diabete mellito di tipo 2. Per poter vedere l’effetto diretto sulla patologia sono stati esclusi dalla partecipazione tutti i soggetti che soffrivano di problemi cardiaci e renali. 
Per poter verificare questa ipotesi, ai partecipanti sono stati rilevati alcuni indici come il glucosio basale nel sangue, il profilo libidico e l’emoglobina glicosilata.
Successivamente, era insegnata ai partecipanti la tecnica di ginnastica respiratoria pranayama. Ai partecipanti, ai quali era suggerito di seguire una dieta, si suggeriva di seguire gli esercizi di ginnastica respiratoria per 40 minuti al giorno, per un totale di 40 giorni. A seguito dei 40 giorni di esercizio, venivano misurati nuovamente i vari parametri biologici, per verificare se si fosse verificata un miglioramento di quei parametri.
In generale, da questo studio è emerso come lo yoga asana ha un effetto benefico sul controllo glicemico e sul profilo lipidico nel diabete di tipo 2 di livello moderato. E’ emerso, infatti, che nei partecipanti c’è stato un decremento significatovi nel glucosio nel sangue a digiuno, un decremento nel glucosio nel sangue dopo pranzo. È inoltre diminuito il livello di colesterolo nel siero, il livello di trigliceridi, le lipoproteine a bassa densità e di emoglobina glicosilata.
Un gruppo di ricercatori (Kyizom, Singh, Sing, Tandon & Kumar, 2008), ha voluto indagare i possibili effetti benefici del pranayama e del yoga-asana nella risposta cerebrale in pazienti di diabete mellito di tipo 2.
Il seguente studio non vuole definire le tecniche di ginnastica respiratoria come sostituto delle normali cure mediche, ma vuole promuovere pranayama e yoga-asana come terapie da affiancare a quelle convenzionali.
Per verificare l’effetto benefico del pranayama sono stati suddivisi 60 pazienti in due gruppi, un gruppo seguiva unicamente le cure mediche convenzionali, l’altro affiancava alle cure mediche quelle legate al pranayama e allo yoga-asana.

Yoga e Benessere Psicologico

Alcuni ricercatori si sono chiesti se le tecniche di ginnastica respiratoria potessero portare non solo a benessere fisico ma anche psicologico. Per fare questo hanno condotto uno studio su 18 partecipanti, a cui sono state insegnate le tecniche di respirazione, utilizzate dai partecipanti per 40 giorni. Per poter verificare l’efficacia della tecnica delle tecniche di respirazione sono stati utilizzati dei test psicologici come il Five Facet Mindfulness Questionnaire (metodo quantitativo) e delle interviste in profondità (metodo qualitativo). 

Pranayama, funzioni cardiocircolatorie e problem solving

Come abbiamo visto nelle precedenti ricerche, molti hanno studiato gli effetti benefici delle tecniche di ginnastica respiratoria in periodi molto lunghi di tempo (40 giorni di training). Il dubbio di un gruppo di ricerca malese è invece un altro: le tecniche di pranayama, sono in grado di garantire un miglioramento di alcuni parametri fisiologici e psicologici immediatamente? In una ricerca condotta in Malesia da Subbalakshmi, Saxena, Urmimala e Urban (2005) si voleva indagare l’effetto benefico del pranayama nelle funzioni cardiocircolatorie e nelle abilità di problem solving. Ci si chiedeva inoltre se la pratica del Nadi-shodana pranayama per un periodo di 20 minuti potessi avere un effetto benefico immediato sul battito cardiaco, sulla pressione sistolica e diastolica del sangue, sul picco di flusso espiratorio e sull’abilità di problem solving. L’assunto di base della ricerca si basa sul fatto che se c’è benessere fisiologico anche le abilità di risoluzione dei problemi può migliorare.
Per verificare questa ipotesi è stato selezionato un campione di dieci persone tra i 17 e i 20 anni. In questo gruppo la metà dei partecipanti era di sesso maschile, l’altra metà di sesso femminile. I training, in questa ricerca erano tenuti individualmente. In questa ricerca è stato dimostrato come il pranayama può avere effetti benefici anche dopo una sola esercitazione di 20 minuti. A seguito dell’esercizio il battito cardiaco basale diminuiva significativamente così come la pressione sistolica del sangue. C’è stato un miglioramento significativo del picco del flusso respiratorio. C’è stato inoltre un miglioramento delle abilità di problem solving: a seguito dell’esercitazione, i partecipanti impiegavano meno tempo a risolvere problemi.

Riporto brevemente le fasi dell’esercizio utilizzato in questa sperimentazione, in modo tale da poterlo far svolgere a chi legge.
L’esercizio, tratto da un testo di Bhargava e collaboratori (1988) si chiama ‘Nadishodhana Pranayama’ training.
In questo esercizio era richiesto di assumere la “posizione Sukhasana, una posizione comoda per la persona e di regolare le alterazioni della respirazione come segue.
1. Aprire la mano destra e piegare l’indice e il dito medio verso il palmo. Il pollice sarà utilizzato per chiudere la narice destra, mentre l’anulare e il mignolo saranno utilizzati per chiudere la narice sinistra.
2. Avvicinare la mano alle narici al fine di essere pronto a chiuderne
3. Posizionarsi nella posizione Sukhasana, con un’attitudine al rilassamento e alla concentrazione.
4. Espirare lentamente e profondamento senza chiudere le narici
5. Inspirare lentamente tramite la narice sinistra, chiudendo la destra
6. Alla fine dell’inspirazione, chiudere entrambe le narici e trattenere il respiro per poco (non più di 1-2 secondi)
7. Mantenere la narice sinistra chiusa e d espirare tramite la narice destra nel modo più lento possibile
8. Dopo la totale espirazione, inspirare lentamente tramite la narice destra.
9. Chiudere entrambe le narice, aspettare un po’, poi aprire la narice sinistra ed espirare lentamente e silenziosamente
10. Inspirare tramite la stessa narice e continuare.
Respirazione, mindfulness e gestione delle emozioni

La gestione delle emozioni è un tema che è stato trattato in modi molto diversi tra loro. Alcune tecniche si basano sul razionalizzare l’emozione, altre si basano sull’accogliere l’emozione, altre ancora cercano di reindirizzare le emozioni per farle confluire in schemi d’azione utili. Come è possibile immaginare, non sempre queste modalità hanno un reale potenziale di influenza sulla gestione delle emozioni, il termine stesso “gestione delle emozioni” da l’idea che le emozioni, proprio come le pratiche lavorative, siano qualcosa da gestire e non da direzionare in maniera autonoma. E’ difficile e in qualche modo contro natura razionalizzare l’emozione, così come reindirizzare le emozioni verso altri oggetti non sempre è pratica utile. Alcuni autori suggeriscono ad esempio di “sfogare” la rabbia contro cuscini, materassi anziché contro le persone. Di certo questo diventa un comportamento meno dannoso per gli altri, ma allo stesso tempo non si disabitua il corpo dal comportamento violento, e a lungo andare, non si elimina il problema.
Neurofisiologicamente parlando, nel processo di gestione delle emozioni sono coinvolte l’amigdala e alcune regioni della corteccia prefrontale.
In una tesi di Gillespie, 
Fisher e Beech (2012) si ipotizza come le tecniche di mindfulness possano regolare la modulazione vagale del cuore e il funzionamento di specifici circuiti neuronali coinvolti nel processo di regolazione delle emozioni.

Pranayama e sindrome di Guillain-Barre

La sindrome di Guillain-Barre può essere definita come una radicolo-polinevrite acuta che si manifesta con paralisi progressiva agli arti con andamento disto-prossimale (di solito prima le gambe e poi le braccia). Può portare a complicazioni potenzialmente letali, soprattutto se vi è interessamento dei muscoli respiratori o un coinvolgimento del sistema nervoso autonomo. La sindrome è di solito innescata da una infezione. Nelle forme iperacute si arriva a una paralisi totale in 24 ore.
Come precisato precedentemente, il pranayama in questi casi ha un effetto supplementare sulle abituali cure mediche e non si sostituisce ad esse. In una ricerca di Gupta e collaboratori (2013) si è voluto verificare se  il pranayama e la meditazione potessero essere d’aiuto e facilitare la riabilitazione di pazienti con la sindrome di Guillain-Barre. Per verificare se il pranayama, assieme all’abituale cura di routine in un reparto di riabilitazione neurologica, potesse avere effetti benefici maggiori rispetto alla semplice cura di routine nello stesso reparto, il campione di partecipanti è stato diviso in due parti. Il primo (detto condizione sperimentale yoga) ha ricevuto, oltre alla cura riabilitativa dell’ospedale, anche un training di 15 giorni per un periodo di 3 settimane (sessioni da un’ora e mezza), gli esercizi erano tratti dalla tradizione del pranayama. Il secondo gruppo (detto gruppo di controllo) seguiva solamente la riabilitazione classica.
Per verificare l’efficacia del pranayama sono stati somministrati alcuni questionari. I questionari utilizzati sono stati il Pittsburgh Sleep Quality Index (per misurare la qualità del sonno), il Numeric pain rating scale (per misurare il dolore) e l’Hospital Anxiety and Depression scale (per misurare ansia e depressione).
In questo studio è stato dimostrato che la qualità del sonno era significativamente migliore nel gruppo che seguiva le tecniche pranayama rispetto a quello che non le seguiva. Sono state inoltre riscontrate, nel gruppo yoga, riduzioni (senza una significatività statistica con errore minore al 5%) dei livelli di dolore, ansietà e depressione.

Respirazione yoga per combattere la voglia di fumare

Shahab Sarkar e West (2013) nella nota rivista Psychopharmacology hanno voluto indagare l’argomento del desiderio di fumare. In particolare volevano dimostrare l’efficacia delle tecniche di respirazione yoga basate sul pranayama. Per verificare l’efficacia di questa tecnica  sono stati selezionati 96 partecipanti fumatori, ai partecipanti era richiesto di non fumare per 24 ore, 12 prima della prima visita, 12 tra la prima e la seconda visita. I 96 partecipanti erano suddivisi in due gruppi. Ad un gruppo (YBG – yoga breathing group) era insegnata una tecnica di respirazione di 10 minuti, si suggeriva inoltre, per le 12 ore successive alla prima visita, di applicare questa tecnica ogni volta che la persona avrebbe sentito il bisogno di fumare, al secondo gruppo (VCG - video  control group) veniva semplicemente mostrato un video in cui si parlava di tecniche di respirazione. Per verificare se le tecniche di respirazione possano aiutare a ridurre il desiderio di fumare, durante la prima e la seconda visita era stata misurato il desiderio di fumare e alcuni sintomi fisici. Nel corso della ricerca è stato dimostrato che le persone che eseguivano l’esercizio di respirazione pranayama dichiaravano un minore interesse nella sigaretta rispetto a coloro i quali non seguivano l’esercizio.

Pranayama e ipertensione

Uno studio condotto in India da Bhavanani, Sanjay, Madanmohan (2011) ha indagato l’effetto benefico e immediato del suhka pranayama su pazienti con ipertensione. Per verificare questa ipotesi sono stati selezionati 23 pazienti ipertesi e sono stati allenati all’utilizzo del suhka pranayama. L’esercizio respiratorio durava 5 minuti ed era basata su un ritmo respiratorio di 6 respirazioni al minuto.
La tecnica prevedeva inoltre di compiere inspirazione ed espirazione di eguale durata. Per verificare l’effetto del suhka pranayama, il battito cardiaco e la pressione sanguigna è stata misurata prima e immediatamente dopo l’utilizzo dell’esercizio respiratorio. A seguito dell’esercizio sno state trovate alcune significatività statistiche. Le persone, a seguito dell’esercizio hanno avuto una significativa riduzione nel battito cardiaco (errore statistico del 5%) e una riduzione della pressione sistolica (errore statistico del 1 su mille), riduzione della pressione arteriale media.
Risultati simili sono stati ottenuti anche su persone non ipertese nello studio su 50 persone di Roopa, Anita, Shailaja, Shashikala, Surekharani.
 












BIBLIOGRAFIA

Acharya, B.K., Upadhyay, A.K., Upadhyay, R.T., Kumar, A. (2010). Effect of pranayama (voluntary regulated breathing) and yoga sana (yoga postures) on lipid profile in normal healthy junior footballers, in International Journal of Yoga, vol 3(2), pp.70-71.

Ankad, R.B., Herur, A., Patil, S., Shashikala, G.V., Chinagudi, S. (2004). Effect of short-term pranayama and meditation on cardiovascular functions in healthy individuals.

Armand, K., (2012). Integrative processes in the experience of a yogic breathing exercise: a concurrent mixed-methods study, in Dissertation Abstracts International: Section B: The Sciences and Engineering, Vol. 73(6-B), 2012, pp. 3997.

Azrin, N.H., Nunn, R.G., (2005). A rapid method of eliminating stuttering by a regulated breathing approach.

Bhavanani, A.B., Sanjay, Z., Madanmohan, M. (2012). Immediate effect of suhka pranayama on cardiovascular variables in patients of Hypertension, in International Association of Yoga Therapists, vol.21, pp.73-76.

Bhimani, N. T., Kulkarni, N. B., Kowale, A., Salvi, S. (2011). Stress and Cardiovascular Autonomic tone & reactivity,

Gillespie, S.M., Mitchell, I.J., Fisher, D., Beech, A.R., (2012). Treating disturbed emotionale regulation in sexual offenders: the potential applications of mindful self-regulation and controlled breathing techniques, in Aggression & Violent Behavior, vol.17, pp. 333-343.

Janjowski, K. R. B., Silton, N.R., Galek, K., Montonye, M.G. (2010). Complementary Alternative Medicine Practices used by religious professionals, in Journal of Health Care Chaplaincy, vol. 16, pp. 172-182.

Jensen, P., Stevens, P., Kenny, D. (2012). Respiratory patterns in students enrolled in schools for disruputive behaviour before, during and after yoga nidra relaxation, in Journal oh child & family studies, vol. 21 (4), p.p 667-681.

Kyizom, T., Savita, S., Singh, O.P., Rahul, K. (2010). Effect of pranayama & yoga-asana on cognitive brain functions in type 2 diabetes-P3 event related evoked potential (ERP), in Indian Journal of Medical Research, Maggio 2010, pp. 636-640.

Malhotra, B., Singh, K., Sharma, S.B., Madhi, S.V., Gupta, P., & Tandon, O.P. (2004). Effects of yoga asanas and pranayama in non-insulin dependent diabetes mellitus, in Indian Journal of Traditional Knowledge, vol. 3(2), pp. 162-167.

Mizuno, J., Monteiro, H.L. (2012). An assessment of a sequence of yoga exercises to patients with arterial hypertension.

Petersen, S., Ritz, T. (2011).  The role of fearful beliefs in the relationship between situational self-awareness and report of breathing-related sensations, in British Journal of Health Psychology, vol. 16(2), pp.359-372.

Prasad, K.V.V.,  Madhavi Sunita, P., Sitarama Raju, M., Venkata Reddy, B.K., Sahay, K., Murthi, J.R., (2006). Impact of pranayama and yoga on lipid profile in normal heathy volunteers, in Journal of exercise physiology, vol. 9, n.1. pp. 1-9.

Prem, V., Sahoo, R.C., Adhikari, P. (2012). Comparison of the effects of Butyeko and pranayama breathing techniques on quality of life in patients with asthma – a randomized controlled trial, in Clinical Rehabilitation, vol 27(2), pp. 133-141.

Saxena, T., Saxena, M. The effect of various breathing exercises (pranayama) in patients with bronchial asthma of mild to moderate severity.

Sendhilkumar, R., Gupta, A., Nagarathna, R., Taly, A.B. (2013). Effect of pranayama and meditation as an add-on therapy in rehabilitation of patients with Guillain-Barre syndrome aa randomized control pilot study, in Disability & Rehabilitation, vol. 35(1), p. 57.

Sengupta, P. Health impacts of yoga and pranayama: a state of the art review.

Shahab, L., Sarkar, B., West, R. (2013). The acute effects of yogic breathing exercises on craving and withdrawal symptoms in abstaining smokers, in Psychopharmacology, v. 225(4), p.875-882

Subbalakshmi, N.K., Saxena, S.K., Urminala, U., Urban, J.A., Souza, D. (2005). Immediate effect of ‘Nadi-Shodhana Pranayama’ on some selected parameters of cardiovascular, pulmonary, and higher functions of brain, in Thai Journal of Physiological sciences, vol. 18(2), pp.10-16.

Vialette, F. B., Bakardijan, H., Prasad, R., Cichocki, A. (2012). EEG paroxysmal gamma waves during Bhramari Pranayama yoga breathing technique.

Vlemincx, E., Vigo, D., Vansteenwegen, D., Van den Bergh, O., Van Diest, I. (2010). Do not worry, be mindful: Effects of induced worry and mindfulness onrespiratory variability in a nonanxious population.
