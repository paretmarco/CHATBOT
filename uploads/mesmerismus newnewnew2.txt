Dr. Marco Paret
	

MESMERISMUS
Potere del Magnetismo Personale nella Vita e nelle Relazioni per il Benessere ed il Successo


ISBN 978-0-9793997-1-8

NLP International Ltd


Prefazione
Gli esercizi che seguono hanno un duplice scopo:  il primo è di sviluppare una tra le più importanti e desiderabili qualità che esistano al mondo: il "magnetismo personale".
Il secondo è permettere una vera crescita interiore, attraverso una via che porta a scoprire vita ed energia all'interno di noi stessi. 
Si tratta di esercizi testimoni di una scienza millenaria e confermati dalla nostra esperienza. Si tratta di tecniche semplicissime ma di incredibile potenza. In giro ci sono molte opere sul magnetismo personale, ma nessuna di queste cattura l’essenza del fenomeno: ognuna ne racconta una parte. Questa è a nostra conoscenza l’opera più completa che esista al riguardo. Abbiamo tenuto volutamente la spiegazione il più semplice possibile e senza troppe note, in modo che ogni pagina possa essere capita facilmente, indipendentemente dall’acutezza intellettuale del lettore.
Cosa è il Magnetismo Personale?
Che cosa s'intende intanto per magnetismo personale?
L'espressione “Magnetismo Personale” serve a designare quella specie di potente fascino che alcuni individui producono sui loro simili. Senza che essi sembrino fare alcunché di speciale, questi individui ispirano la simpatia, l'interesse, la considerazione. La loro presenza è gradita, si prova come un bisogno di renderseli amici, di conquistare la loro stima.
Né la bellezza, né la ricchezza, né il successo, né le qualità morali possono identificarsi coll'indefinibile e sottile irradiazione che emana l'individuo magnetico che ha qualche cosa di più e di diverso: vi è l'impressione di un serbatoio di forze la cui vicinanza vi attira, appunto come un campo magnetico attira tutto ciò che di suscettibile d'influenza si trova in sua prossimità.
In che cosa consiste dunque questa misteriosa energia e pur tuttavia reale e tangibile? Perchè uno la possiede e un altro no? perchè una persona ne possiede poca ed un altro apparentemente molta? E da dove proviene? A quali fonti possiamo attingerla?
La nostra scuola ha condotto lunghe ed approfondite ricerche sul soggetto. Il magnetismo personale è infatti qualcosa di diverso dal concetto di "rapport" ed anzi molto spesso è il magnetismo stesso l'elemento che successivamente facilita la creazione di "rapport". È anche diverso dal concetto di "status", in quanto il magnetismo personale è indipendentemente dal contesto. La terminologia più vicina è il concetto di "fascino".
Imparare il Magnetismo significa aumentare il proprio fascino ed il proprio impatto con gli altri.
Nella vita sociale il Magnetismo Personale porta chi lo applica al massimo successo personale e professionale, e contemporaneamente ci fa capire ed agire sui meccanismi spesso misteriosi dell'attrazione e delle relazioni. 
Il potere del Mesmerismus ®
Nella nostra scuola viene insegnato sotto il nome di Mesmerismus ® per portare l’attenzione sulla tradizione originale di cui siamo portatori.
La parola Mesmerismus ® significa: connettere le forze della natura al proprio operato ed al proprio influsso. Quando abbiamo queste forze a disposizione, nel creare il piano della nostra vita, possiamo mirare alla vetta.

NOTA IMPORTANTE : a complemento di questo libro è necssario richiedere i PROTOCOLLI (in pdf) del Mesmerismus ® al nostro istituto.
(  ) .
Infatti, le tecniche spiegate, pur essendo già utili come spiegate nell’opera, per essere VERAMENTE efficaci, necessitano di una specifica “attivazione” ottenibile solo in un gruppo appropriato condotto secondo certe regole.
Nel testo sono inoltre inseriti vari simboli. La “conoscenza” di tali simboli, cioè la vivificazione in sé di essi è condizione per un risultato efficace. Infatti è necessario andare al di là dell’apprendimento solo discorsivo.
Il simbolo in sé stesso è allora una porta per accedere a certe risorse interiori, per attivare la mente, e come una lente che concentra il sole può creare “un calore ancora maggiore del sole1”. Gli stati emozionali e dell’animo che dovete vivere per sviluppare tale potenza non sono infatti descrivibili efficacemente a parole. Sono impressioni, modi di essere, che solo un simbolo appropriato permette di fissare nella mente e nella vostra realtà. 

Principi e postulati del Mesmerismus ®
L’uomo nella Natura
Il Mesmerismus ® è il nome che diamo ad un approccio riscoperto alla vita ed allo sviluppo della persona globale. Il punto base del Mesmerismus ® è la NATURA.
L'uomo ha in sè potenziali immensi di cui utilizza solo una parte. Inconsciamente si rende conto di ciò e mira ad amplificare le sue forze con ausili esterni. Ma è dentro di sé che è il vero Potere. Solo connettendo sè stesso alla forza della Natura, alla sua "naturalità" può esplicare sé stesso appieno. Per far ciò l'uomo deve reimparare a centrarsi su sé stesso e sulla sua fisiologia naturale.2 Nella nostra tradizione la natura può anche essere simboleggiata da un albero, ? una pianta di immortalità che l’uomo riconquista.
Il mondo Simbolico e la sua potenza
Questo livello non è un livello intellettivo. E’ un livello gobale. Per operare e raggiungere questo livello è necessario uno strumento globale. Proponiamo quindi al lettore la via dell’apprendimento legata al simbolo. Il “simbolo”, non è influenzato dal processo di pensiero logico, e diviene quindi una chiave per fissare il pensiero in una nuova dimensione. Il simbolo permette di ricostruire una “nuova realtà” di potenza libera dal ragionamento intellettivo. Parallelo al simbolo è  in certi casi l’uso della metafora (o il potere del mito3) o ancora l’esempio personale. I simboli semplici permettono di trasmettere con luminosità unica concetti che pertengono a regioni dell’esperienza di livello superiore.4 In altre parole i simboli diventano chiavi essenziali per evocare e riaccedere a stati di coscienza e dell’essere differenziati che sono alla base dei meravigliosi risultati che osserviamo. 
Il Percorso
La civiltà moderna tende ad allontanare l'uomo da vari elementi naturali che ne agevolano il funzionamento fisico e psichico. L’uomo attuale è spesso staccato da sé, e vive ad un livello puramente intellettivo e dominato dall’emisfero sinistro (la parte logica della mente). Ma l’uomo non è solo questo. Il Mesmerismus® nasce per provvedere quindi un percorso con idee e tattiche per la reintegrazione dell'uomo a sè stesso®5. Il Mesmerismus® è aperto ad ogni apporto che vada in questa direzione. Riconosce l'utilità di molte visioni moderne; trova ad esempio molte somiglianze con l’odierno "approccio quantico" di cui condivide vari concetti e che è vicino a vari insegnamenti della sua tradizione millenaria. Qualsiasi considerazione eccessivamente teorica è lasciata da parte.  Il punto di partenza è sempre e solo l'uomo e la sua coscienza.
Elementi e Simboli
Poiché la base della costituzione dell’uomo è la Natura, più l'uomo sviluppa l'approccio del Mesmerismus®, più aumenta naturalmente la sua efficacia in ogni ambito di vita: nell’ambito sociale, nello sviluppo della sua forza fisica e mentale, nella sua evoluzione personale.
Fisiologicamente, per sviluppare la potenza, dobbiamo operare su tutti gli elementi naturali. Menzioniamo quindi dapprima i seguenti ELEMENTI ENDOGENI. indichiamo tra parentesi il simbolo corrispondente per incominciare ad agevolare il lettore anche a svilupparli attraverso la “potenza del simbolo6”:
La respirazione: con la quale comandiamo molti processi interni – nella tradizione si lega all’esaltazione dell’elemento aria ?7. Più profonde e coscienti divengono le vibrazioni di respirazione di una persona, a seguito di decisione volontaria di questi, più evolveranno perfettamente e rapidamente il suo organismo, il suo pensiero, la sua intelligenza.
L'attività delle ghiandole endocrine che sono responsabili di molti nostri processi interni e sono influenzate potentemente dalle nostre emozioni – nella tradizione tale sviluppo si lega sia all’accesso all’elemento acqua ? (dirigere e sciogliere le emozioni) che all’elemento fuoco ? (sviluppo della kundalini e dell’energia interiore)   
Il sistema muscolare, con il concetto di tensione muscolare (legato all’esaltazione dell’elemento terra ?)
Infine menzioniamo i ritmi più adeguati per il funzionamento del cervello. Questi ritmi generano  stati di coerenza nella struttura cerebrale che giustificano probabilmente i risultati eccezionali raggiunti con il Mesmerismus e che possono anche provocare più facilmente lo stato di “euritmia” o equilibrio generale dell’uomo J8 utile come punto di partenza.
Gli ELEMENTI ESOGENI che influenzano l'uomo sono invece vari,  tra i quali acquistano importanza particolare la luce (fuoco ?),  l’aria (aria ?), il suono (aria ?), il tocco (acqua ? e terra ?), gli alimenti e la loro assunzione (acqua ? e terra ?).
Tra i presupposti della nostra disciplina, abbiamo alcuni ulteriori presupposti:
Il concetto di "energia di vita" e la sua fonte nascosta. esiste una dimensione della realtà che può essere solo interpretata in maniera energetica. Tale concetto di “energia vitale” è simile al concetto di Chi cinese e prana degli indiani ed è un punto di partenza, un prerequisito per la validità stessa del sistema. Tale energia deve essere tuttavia compresa in senso reale e non solo intellettivo  o immaginativo.  Gli antichi simboli che seguono vi guidano ora su questa via.  Accedere a tale energia avviene in due fasi: dapprima si  “estrae il mercurio dalla miniera” dove con il simbolo “mercurio” A si intende la parte più interna di noi9 che viene acceduta attraverso specifici esercizi che saranno spiegati in seguito. Questa parte viene vivificata ed esaltata (il simbolo di tale vivificazione è r dove i “cornetti” simboleggiano l’esaltazione. E’ infatti un  io vegetativo A che a poco a poco si risveglia come io animale r, e che contiene in sé le risorse e sa cosa è meglio per la persona. E’ una primavera dell’animo).  Il tutto avviene operando sull’uomo attraverso un potenziamento dei suoi sensi10. La vivificazione avviene attraverso una riscoperta dell'animalità interiore e della forza di vita. Questa è  simboleggiato dal simbolo dell’energia dell’ariete ? che è diviene la base dello sviluppo di una dimensione verticale  E che a poco a poco diventa sempre più conscia e presente11. 
Lo stato d’animo. Per il Mesmerismus lo stato d'animo soggettivo è fondamentale ed influenza la realtà. Non esiste in realtà uno stato d'animo "oggettivo". La realtà si costruisce in funzione della nostra osservazione12. Simbolicamente questo si esprime con il simbolo B dove la luna (cioè la nostra percezione della realtà) domina sul cerchio (F la terrestreità). I due elementi assieme rappresentano la natura terrestre, la corporeità. Lo stato d’animo capace di influenzare la realtà viene allora espresso col simbolo ? ad indicare l’esaltazione dell’animo, simile a quella che avviene in primavera quando la natura risorge. E’ uno stato di entusiasmo, di rivivificazione dell’uomo interiore. Al centro del sistema è infine il concetto di "presenza". È lo stato di coscienza più elevato raggiungibile dall'uomo e quello che porta alla cosiddetta "coscienza oggettiva" e coincide con una totale “reintegrazione”. 
Questo stato è simboleggiato dall’”oro” o dal sole ?.
Chiavi dei simboli Visivi Utilizzati e degli stati d’animo
Durante questa prima parte abbiamo adottato dei simboli. I simboli adottati, e che saranno ripetuti nell’opera sono di antica origine e rappresentano ciascuno una diversa profondità dell’animo. Essi vanno conosciuti ognuno.
Centrale è il cerchio F che rappresenta la totalità, o anche l’uomo prima di ogni definizione. 
Con un punto al centro abbiamo il sole o “oro”:  ?  rappresenta lo stato ultimo di sviluppo dell’uomo, fuori dalle acque ?, cioè dalle brame che lo sballottano nella vita e che sono rappresentate con una freccia rivolta verso il basso. 
La luna ?, opposta al sole rappresenta  dinamismi  Yin recettivi e subconsci.
La croce rappresenta i quattro elementi, cioè le dimensioni fisiche della realtà ed i nostri sensi. 
I simboli possono combinarsi in varie posizioni dando in tal modo la chiave per descrivere e comprendere differenti stati d’animo. Questi stati vengono anche nell’antica tradizione descritti coi nomi dei pianeti e con delle corrispondenze con vari punti del corpo (simili alla teoria orientale dei chakra e molto utile per questa materia).
In questo grafico si osservano tre fasi, nelle quali si ha una progressiva degradazione o reintegrazione dell’energia, fino a scendere alla materialità pura.
I numeri in basso vogliono indicare un percorso che va verso l’acquisizione di sempre maggiore coscienza, passando attraverso una fase intermedia di accesso e discesa nella subcoscienza.


Esiste un legame tra i dinamismi psichici indicati precedentemente che è chiarificato anche dal grafico soprastante.
Per “capire” i simboli bisogna mettersi in uno stato il più possibile recettivo, presenti a sé stessi e naturale. 
Qui a fianco: infine un’antica incisione che rappresenta le corrispondenze tra simbolismi e parti fisiologiche del corpo umano. Il sistema è simile a quello dei chakra indiani. La spirale indica il cammino di reintegrazione dell’uomo.  Al centro, in corrispondenza del cuore, vi è il simbolo del sole. Il simbolo di Giove ?, la “vis agendi” corrisponde infine al punto dove il naso incontra la fronte, tra i due occhi. La volontà, nel cammino a spirale, si incontra con il simbolo del mercurio A, a simboleggiare la riunione coi meccanismi profondi psichici che costituiscono la trama della coscienza.
Breve sguardo sulla Storia del Magnetismo e del Mesmerismus®
Che esista una forza che si può manifestare ed attraverso la quale l’uomo può esercitare un potere, è nella stessa storia umana. Il concetto di un fascino che si manifesta attraverso lo sguardo è sicuramente all’origine del mito della Medusa presso gli antichi Greci, l’essere mitologico in grado di pietrificare chi lo osservava.
Sempre in queste epoche lontane, lo storiografo Plinio, nel 7° libro Naturalis Historiae riferisce come nell'Africa, nella Scizia e nell’Illiria vi fossero state famiglie che affascinavano gli occhi di coloro che miravano, il che a quei tempi si credeva provenire o per cattiva complessione o per qualche altra causa più occulta.
Anche i Romani raccontano di fenomeni magnetici: non ad altro che al potere del Magnetismo, esercitato da un individuo su di un altro, dobbiamo riferire il fatto della cosiddetta leggenda di Cimbro, che, inviato ad uccidere Mario nella prigione, restò paralizzato dallo sguardo e dalla voce del Romano.13
Tali fenomeni sono anche riportati lungo tutto il Medioevo Europeo e sono all’origine dei racconti fantastici di incantesimi e maghi. Olao Magno, Del Rio, Leonardo, Vairo, Tommaso Garzoni da Bagnocavallo, G.B. della Porta, Pietro Garsi, e cento altri, che vissero fra il cinquecento e il seicento, parlano tutti di fatti che possono essere facilmente collegati all’influenza magnetica.
Anche molte scuole segrete o esoteriche attualmente esistenti contengono al loro interno concetti di origine magnetica. Pure nello Yoga, nello Zen sono presenti concetti magnetici. Si tratta infatti di una scuola millenaria che per molti aspetti è stata sempre tenuta segreta e trasmessa oralmente tra gli iniziati.
Per un approccio occidentale a parte di essa, comprensibile facilmente alla mentalità moderna bisogna attendere il 1800.
In tale epoca una parte dell’antica teoria magnetica viene affrontata con lo spirito scientifico dopo che Franz Anton Mesmer, nel secolo precedente, aveva divulgato una parte di questa dottrina, da lui imparata nei sui principi pratici attraverso la frequentazione di alcuni religiosi e di vari circoli esoterici. 
Esistono successivamente vari studi sul concetto del magnetismo, la maggior parte in francese, pubblicati all'inizio del secolo (consigliamo H. Durville di cui la nostra scuola può fornire una copia elettronica digitalizzata). In seguito, l'affermarsi della psicologia tradizionale ha portato la comunità scientifica in altre direzioni. Spesso addirittura si considerano i magnetizzatori come dei precursori che avrebbero prodotto fenomeni senza attenzione critica; per molti è solo la psicologia clinica del XX secolo che avrebbe tentato un approccio critico ed interpretativo serio dei fenomeni da questi prodotti.
Quest'idea diffusa non ha basi sulle quali reggersi, in quanto il Magnetismo è al contrario una tradizione antichissima che perdura dalla notte dei tempi.
Alcuni magnetizzatori comunque, anche senza a volte aver avuto accesso anche alla tradizione segreta più profonda,  hanno analizzato con spirito scientifico quello che ottenevano. A testimonianza di ciò è un'ampia messe di testi critici e di commento ai fatti che producevano-osservavano, anche se questa presa di coscienza si esprime attraverso un linguaggio specifico.
Il Prof. Meheust (ricercatore al CNRS), uno storico che ha analizzato attentamente il fenomeno dice espressamente  “Storicamente la corrente magnetista era non solo uno spazio di scoperta, era anche uno spazio di dibattito: un luogo dove si rifletteva, al contatto con questi fatti, a dei punti di vista alternativi riguardo alla natura dell'oggettività, i metodi di oggettivazione di cui potevano essere oggetto i fenomeni magnetici, i giochi di potere all'interno della scienza, il movimento delle idee.
Il mondo del magnetismo disponeva di una decina di riviste dove i ricercatori si confrontavano ed esprimevano i loro punti di vista; ed è soprattutto su queste riviste che si sono sviluppate le discussioni sulla natura del sonnambulismo ed è qui che si sono sviluppate critiche od idee non sempre esposte nei libri. Nel momento in cui gli storici esaminano il magnetismo sotto l'angolo retrospettivo della psicanalisi, della psichiatria o delle neuroscienze tutta questa ricchezza è eliminata.”
L’accettazione del concetto di Magnetismo Personale in sé, e senza vederlo attraverso le lenti di altre discipline è un profondo arricchimento. Attualmente ben poche persone conoscono a fondo questa disciplina, più semplice tra l’altro nella pratica di molte altre create successivamente e che magari ne incorporano delle parti.
Eppure i vantaggi sono tanti: nella vita, nelle relazioni, nella terapia, in quanto una maggiore efficacia personale è la chiave stessa del successo. Il Prof. Rolland, il cui padre aveva tra l'altro già scritto un'operetta al riguardo, alcuni brani della quale sono stati inclusi in questo lavoro, ci ha aiutato nel capire cosa veramente fosse questa materia.
Oltre che basarci sul metodo trasmesso da Rolland, costituito da una serie di esercizi anche più vasta di quella indicata in quest'opera, abbiamo consultato sia opere antiche che opere moderne, e cercato ovunque persone che potessero dirsi maestre della materia, comparando e cercando di comprendere cosa veramente si celasse dietro queste parole.
Pur essendo stata diffusa in passato, si tratta di una conoscenza ora particolarmente rara in quanto abbiamo realizzato con grande impegno una ricerca di più di dieci anni in Italia, Francia, America ed Inghilterra, conoscendo molti tra i principali ipnotizzatori ed esperti di comunicazione, e non trovando traccia della conoscenza profonda di questa tecnica. Anzi, alcuni dei moderni arrivano addirittura a negare quello che però per noi era un'evidenza avendoci assistito direttamente.
Il nostro training è durato quindici anni, per testare la nostra buona volontà ed anche perché quelli che venivano trasmessi non erano concetti, ma qualità dell’animo.
Cosa crea Magnetismo?
Il magnetismo, quando sviluppato, è percepibile come un agente a sé stante, come un potere che agisce comunque14. Tale sensazione di “magnetismo” proviene  da una serie di elementi osservabili:
In maniera facilmente osservabile da una potente "coerenza individuale": i gesti ed i movimenti di una persona "magnetica" sono altamente coerenti.  Noi riteniamo "magnetica" una persona il cui fare ci appaia particolarmente sicuro, e tecnicamente questi attributi di "sicurezza" tendono a coincidere con aspetti di "coerenza del messaggio", ovverosia la persona di fronte a noi si sta esprimendo in una maniera coerente sotto tutti i livelli comunicativi. Già questo è un grande obiettivo, in quanto la maggior parte delle persone ha poca coerenza a livello non verbale. 
all'aspetto precedente si aggiungono inoltre aspetti non verbali della comunicazione non ancora sufficientemente chiariti ma che potrebbero essere interpretabile con concetti quantici, e che fino al secolo scorso erano invece ritenuti di tipi magnetico. A questo proposito, cioè in favore di tale ipotesi, oltre l'esperienza personale dello scrivente,  possiamo notare che esistono discipline connesse nelle quali si verificano fenomeni analoghi. Ad esempio nel nostro secolo esiste una disciplina "la pranoterapia" che nel campo terapeutico, sia storicamente che sotto altri punti, sembra imparentata col concetto di magnetismo. Tale disciplina, pur contestata dalla scienza ufficiale, è diffusa in tutte le latitudini ed in  tutto il mondo. Questo depone in favore di una sua esistenza oggettiva (cosa di cui comunque noi siamo convinti), in quanto mostra come è difficile che possa essere un fenomeno di natura esclusivamente culturale 
Il Magnetismo come chiave del Controllo di Noi Stessi – chiave simbolica15 pratica del magnetismo e della fascinazione
Questi aspetti non verbali hanno tutti una chiave: sono in stretto rapporto col nostro controllo di noi stessi. Si tratta di un tipo particolare di padronanza che si accompagna nella pratica magnetica sia allo sviluppo del principio di “coscienza” (simbolo D) che ad una particolare sensazione energetica ad essa comunque riconducibile (con termine tecnico indicabile come “fuoco” ?). Tecnicamente il concetto fa parte del percorso per “sviluppare  il nostro oro (?)”. In tale padronanza possiamo essere coerenti e congruenti e nello stesso tempo “carichi”. 
Il punto di partenza per lo sviluppo del magnetismo animale è connesso con la padronanza ed il potere su noi stessi e può essere anche simboleggiato dal seguente simbolo: ?16. In tale antico simbolo il sole ? (in alto) è in dominio sugli elementi (la croce) ?. Le alette simboleggiano la vificazione ad opera dalla nostra forza primigenia A17. E  quindi gli esercizi del training magnetico mirano a divenire padroni della propria realtà e delle proprie sensazioni. E’ questo che permette l’incontro con il potere del serpente, l’energia di base A.  Nella nostra tradizione uno tra gli esercizi suggeriti è quello ad esempio chiamato “acqua calda ed acqua fredda”, consistente nel modificare le percezioni sensoriali corrispondenti e ad invertire le polarità fisiche della percezione dell’acqua. Con questo esercizio il nostro essere non si lascia più condizionare dalle temperature delle “acque” ?18 ed accede ad una dimensione aerea simboleggiata dal mercurio aereo r dove le polarità si incontrano. Il risveglio del potere del serpente A avviene infatti solo quando “il nostro centro saprà trasferirsi nel corpo fluidico e si sarà distaccato dai sensi primari ed isolato in conseguenza dal mondo fisico”19. A questo punto il fuoco della coscienza D può permettere di proiettare l’energia.
Il Magnetismo è una strada che permette una crescita globale della persona.  Crescita personale e potenza comunicazionale arrivano a coincidere. Molte persone  inseguono o l'uno o l'altro, ovverosia o  vogliono migliorare la comunicazione o vogliono migliorare loro stessi. Questo perché in essi l’equilibrio delle forze è imperfetto20 e le apparenze (?) e le brame ? determinano il loro comportamento. Come si vede dall’esercizio precedente, non sono in posizione tale da esercitare magnetismo. Esiste una terza strada, dove entrambi i risultati sono possibili contemporaneamente; è quella enunciata in questo libretto e per la quale è elemento fondamentale lo sviluppo della propria coscienza D21. Quello che vogliamo insegnare quindi è “avere coscienza” di sè stessi, e proprio per questo manifestare effettivamente un pensiero efficace e magnetico.
A cosa serve il Magnetismo Personale?
Il magnetismo personale è utile nella vita quotidiana, in quanto permette di moltiplicare l'impatto relazionale di una persona. È utile nel business, in quanto permette di creare maggiore contatto ed impatto con il cliente. In connessione con le tecniche comunicazionali (vedi capitolo apposito) è uno strumento potentissimo di utilizzo tra l'altro immediato. È utile nelle relazioni perchè tra l'altro porta a dare invece che solo a chiedere.22 
Parlando di magnetismo possiamo allora parlare REALMENTE di Instant Rapport. Quando entra in contatto con una persona, l'attenzione di una persona magnetica attrae quella della persona con cui parla. Attraverso il suo sguardo l'energia di coscienza e vitale del magnetista, il suo “fuoco” ? interno, passa nell'interlocutore e la parola "mesmerizzato" è in molti casi la più appropriata per indicare il fenomeno che si provoca. Tecnicamente questo fuoco deve essere un “fuoco” di coscienza D23 che si accompagna alla percezione di sé.  Non è solo un fenomeno psicologico interno: è infatti addirittura possibile con questo sistema far sentire la propria presenza ad un'altra persona. La nostra forza vitale scaldatasi, tende a trasmettersi al nostro interlocutore. Il magnetismo produce IMPATTO sull'altra persona. A questo punto, nella realtà quotidiana le applicazioni sono infinite. È utile nell'insegnamento, in quanto moltiplica l'impatto comunicativo. Ed è anche utile nella terapia, dove i risultati di qualsiasi disciplina psicologica sono più netti nel caso di presenza di forza magnetica.
Trova anche particolare utilizzo nell'ipnosi. Alcuni incredibili risultati che appaiono descritti sui libri di ipnotismo dell'inizio secolo, ad esempio, non sono raggiunti dalle attuali tecniche ericksoniane per la ragione che queste, pur efficaci, lavorano quasi esclusivamente sulla parola e non sullo sviluppo dell’”oro” (?) nell’operatore. È necessaria infatti la conoscenza della nostra disciplina per ottenere i risultati più potenti.
Ad esempio, con il magnetismo siamo in grado di sviluppare lo stato di “fascinazione” e creare degli stati mentali alcuni dei quali neppure descritti pienamente nei libri in commercio. Lo stato di “fascinazione” è uno stato di concentrazione di energia, dove la coscienza dell’operatore accompagnata dallo strumento dello sguardo rende inerte la sensibilità del corpo animale del soggetto. Questo avviene agendo sul nervo ottico  di questo, ed affaticandolo fino al punto in cui la percezione del soggetto esce dalla percezione fisica ed entra in una percezione fluidica dove l’inconscio del soggetto (il mercurio vegetale A) si rapporta direttamente alla coscienza dell’operatore con molte volte effetti di percezione comunicativa immediata per cui lo stato mentale dell’uno passa all’altro. E’ quindi una SCIENZA PRATICA che può essere misurata in base alle "impressioni soggettive" delle persone che entrano in contatto con la persona "magnetica" ed in base agli effetti ottenuti. Il magnetismo personale funziona indipendentemente da qualsiasi teoria alla quale facciamo riferimento.
Come Imparare il metodo
 Per imparare il metodo del magnetismo personale nella migliore delle maniere è fondamentale:
Conoscenza delle tecniche.
Pratica
Ed inoltre, per i risultati più eclatanti, abbiamo verificato che è anche di grande utilità la conoscenza di altre persone magnetiche per avere l'"Iniziazione" allo sviluppo del magnetismo interiore.
Il metodo che segue ricalca gli insegnamenti del Prof. Rolland, un maestro di tale tecnica e forse il maggior esperto che sia mai esistito di tali tecniche, modificato da uno tra i pochissimi allievi eletti ad aver avuto contatto diretto con lui, il dr. Marco Paret. Pur essendo descritto nei suoi potenti effetti in tanti libri, tanto che molti hanno ottenuto risultati immediati da pochi semplici esercizi, il concetto di "Magnetismo Personale" ha infatti necessità per i gradi più alti di un apprendimento specifico che nasce da una vera e propria "trasmissione".
Cosa significa questa "trasmissione"? Così come nel caso dei magneti fisici, è possibile trasmettere una piccola quantità di magnetismo attraverso il semplice accostamento di due magneti, così anche nel magnetismo mentale è molto importante questo passo. È come un’”acqua ? che passa da un vaso all’altro sulla quale splende la candida luna ? 24”.  Successivamente l'allievo continuerà a sviluppare autonomamente tale forza utilizzando gli insegnamenti appresi. In altre parole l'iniziazione è utile per assorbire il "modo di vedere" che ci porta verso la potenza all'interno di noi stessi.
In effetti, è più un "modo di vedere" quello che è necessario, in quanto, una volta adottato troviamo che una forza all'interno di noi ci sospinge nella giusta direzione. E’ un principio di riconnessione all’”albero” (?).
Oltre ad avere una grandissima forza magnetica, il Prof. Rolland aveva quindi una serie molto ampia di tecniche per sviluppare ulteriormente ed efficacemente  la propria energia mentale che ha trasmesso interamente al dr. Marco Paret assieme alla "carica iniziale". Poche persone possono nei fatti trasmettere la vera capacità magnetica, anche se è indubbio che già praticando gli esercizi indicati di seguito potrete verificare un aumento del vostro potenziale energetico.
L'apprendimento del magnetismo personale in grado elevato è infatti anche una vera e propria "iniziazione" che solo una persona già padrona del metodo può trasmettere efficacemente.
Tale trasmissione, nella maniera formale può anche essere eseguita in gruppo, e si traduce in una serie di passaggi che permettono di recuperare l’armonia interiore ed il contatto con sé stessi, ed in una serie di “prove” guidate, molto semplici e significative, superando le quali il praticante si trova ad aver risvegliato in sé tale capacità. 
Connessioni con le teorie delle onde cerebrali
Il nostro cervello produce onde che possono essere misurate con l'elettroencefalogramma. Il tipo di onda è definito dalla frequenza con la quale pulsa, ed il particolare ritmo determina il nostro "stato mentale". Ci sono vari tipi di onde cerebrali, ma a causa della complessità della mente spesso varie onde si sovrappongono. E' la predominanza di una particolare frequenza  che determina il nostro stato mentale. Per esempio, se noi siamo in uno stato beta, ci possono essere traccie di stati alfa e theta. Nel grafico sottostante presentiamo le principali onde, una loro definizione ed il simbolo che indica a quali particolari stati queste spesso equivalgano.

ONDE
Definizione

Iper GAMMA e LAMBDA
Oltre 90 Hz. poco conosciute e molto rare caratteristiche di stati si coscienza estatici ed altissima coscienza.
?
GAMMA
da 38 a 90 Hz. Livelli maggiori di organizzazione mentale, integrazione accentuata delle informazioni sensoriali, autocoscienza ed intuizione, chiarezza mentale. Osservate ad esempio in meditatori di alto livello. Possono essere anche presenti in stati di alta eccitazione.
r
BETA
da 13 a 30 Hz. Sono rapide, frequenti soprattutto nello stato di veglia o quando parliamo, associate con coscienza volta all'esterno.
B
ALFA
da 7 a 13 Hz associata con rilassamento, stato tranquillo di coscienza. Attenzione all'interno.
R

THETA
da 3 a 7 Hz associate con creatività, immaginazione e visualizzazione, intuizioni profonde, stati di sonno REM
?

DELTA
da 1 a 3 Hz caratterizzate da sonno senza sogno, profondi stati di trance, autoguarigione. 
?


Molte attuali scuole di rilassamento predicano lo scendere in alfa, cioè mettere la propria mente in maniera tale che emette solo onde alfa come la chiave per raggiungere il proprio io. Questa per la nostra scuola è solo una prima parte possibile del processo, ed è simboleggiata dal termine simbolico dello scendere nella luna (l’immaginazione, gli stati interni di rilassamento  e di immaginazione simboleggiati da ??e spesso caratterizzati da onde cerebrali di tipo alfa).
Il processo cui alludiamo è invece di un livello superiore, caratterizzato probabilmente da onde di tipo gamma secondo le più recenti ricerche scientifiche. E’ uno stato di “supercoscienza”. 
Risultati del Mesmerismus® ed Esempi Pratici
Riassumiamo di seguito alcuni dei risultati del Magnetismo nella forma da noi insegnata: il Mesmerismus®.
Su sè stessi:
rinvigorimento, ringiovanimento e vitalità
benessere ed equilibrio emozionale
magnetismo personale ed efficacia nella società
sviluppo di potenziali nascosti, da molti supposti e desiderosi di capirli ed espanderli
armonia naturale e coscienza
a livello superiore il Mesmerismus diviene una via di risveglio dell'uomo
Sugli altri: 
Utilizzi Specifici terapeutici, aziendali, educativi, sociali
A livello terapeutico la conoscenza del Mesmerismus® è una chiave per risultati a lungo termine
È una via che stimola il flusso e l'energia vitale
A livello personale è una crescita
A livello professionale produce il Magnetismo Personale ed il successo così come è utile per la leadership
Aiuta a creare teams in grado di decidere in quanto unifica gli influssi reciproci
A livello relazionale spiega i meccanismi dell'attrazione e delle correnti che ci trasportano.
A livello educativo propone schemi per un linguaggio naturale di apprendimento e per un coaching basato sulla persona
A livello sociale può aiutare nella creazione di una società più naturale
Come diceva il Barone du Potet25: “I fenomeni prodotti dal Mesmerismus® sono molti.  Spesso sono sorprendenti, parlano con il linguaggio dei fatti.”
Il Mesmerismus® è una FORZA NATURALE.  “Combinare la forza della Natura al nostro impatto porta a dei risultati analoghi a quelli di un agente prodotto dalla nostra volontà e che all'esterno agisce sulla base di leggi a lui peculiari ed in parte sue proprie. Operando, ogni volta avvengono dei cambiamenti nell'organizzazione di colui che è sottoposto all'esperienza...”26
Se vogliamo guardare a quanto la scienza moderna ci offre, la fisica quantistica è la scienza moderna che si avvicina a poter dare delle spiegazioni ai risultati che si ottengono ed alle ragioni di azione… il magnetismo è qualcosa che agisce sempre. È come una forza fisica: il suo effetto si esercita immediatamente sui nervi e mediatamente sull'insieme dell'organismo.
Autoguarigione e Ipnosi
Il Mesmerismus® sviluppa anche l'energia vitale. “Aumenta quindi le forze di auto-guarigione, in quanto è analogo a quanto ci sostiene nella lotta di ogni giorno ed alla forza della Vita.”27

I suoi effetti sono immediati, tanto che quando lo insegniamo non c'è nessuno che non voglia provare subito con un parente, un amico.  Per nostra esperienza sappiamo che chi si interessa di Ipnosi lo può utilizzare per creare induzioni energetiche tra le più veloci esistenti al mondo, in certi casi totalmente mute.
Ricordiamo in ogni caso che il Mesmerismus è molto più vasto dell'ipnosi come è intesa attualmente.
L'osservazione di ciò fu anzi una delle prima ragioni che avemmo per interessarci a questi fenomeni. 
Inoltre questa tecnica funziona più facilmente e semplicemente di qualsiasi tecnica verbale, che può comunque complementare. Il Mesmerismus ® è anche la  via maestra della "Fascinazione", vale a dire il potere attrattivo dello sguardo.


La Fisiologia Naturale e Segreta del Magnetismo
Il magnetismo ha una specifica fisiologia che si basa su di una tecnologia per lo sviluppo di specifici stati di coscienza. Appartiene all’uomo fin dalla sua origine, ed è strettamente legato al suo stato naturale originale ed alla Natura stessa.
Di base, per essere efficace, il pensiero deve essere coerente con la nostra volontà, e, fisiologicamente, esprimersi in maniera coerente sia a livello del sistema cerebro-spinale che del sistema simpatico. In poche parole tutto l'organismo deve agire coerentemente.
A questo proposito gli occidentali e gli orientali portano attenzione sull'importanza della colonna vertebrale umana in tale processo (nella nostra tradizione è il potere della verticale simboleggiato dal seguente simbolo E28).
Fisiologicamente il midollo spinale serve da canale al pensiero, trasmettendolo al sistema nervoso, e nel contempo riporta le informazioni al cervello. Inoltre secondo la tradizione indiana lungo la colonna vertebrale sono situate particolari zone energetiche (chiamati chakra) che, attivati in maniera coordinata permettono all’energia di manifestarsi.29 Un'importanza notevole ha infine l'utilizzo dello sguardo ed il suo allenamento. La parte puramente organica e cellulare dell'essere deve essere sotto il controllo della volontà che è egualmente una manifestazione del pensiero, nel suo aspetto materiale, fisico, realizzativo. La base della colonna è il punto di partenza di tale energia, legata  simbolicamente al segno dell’ariete (?) a sottolineare la forza primigenia che ivi risiede.  Tale concetto è anche presente nel concetto indiano di kundalini 
Un simbolo occidentale di tale potenza è il caduceo con due serpenti che si avvolgono attorno ad una verga.  Tale simbolo (adottato tra l’altro dai vari ordini dei medici) porta l’attenzione sulle energie solari e lunari (maschili e femminili) che si avvolgono attorno alla colonna centrale.
Volontà significa volere di azione, di manifestazione. Il pensiero, quindi, facendo partecipare il sistema nervoso per agire, ricorre, attraverso la volontà ugualmente a questo come agente capace di animare la materia30. L'efficacia di tale tipo di volontà è moltiplicata dalla corretta respirazione. La respirazione è la strada con la quale mettiamo in moto ed in stato di salute il nostro organismo e possiamo risvegliare le varie facoltà cerebrali ed armonizzare le varie funzioni organiche arrivando ad un particolare tipo di eccitazione ed espansione naturale che può essere anche simboleggiato dal simbolo ?31 dove la materia F appare in stato di eccitazione energetica ?. Nella maniera più piena tale espansione è simboleggiata infatti dal “mercurio igneo” r dove i due cornetti in cima al simbolo simboleggiano la forza arietina (?) che si è connessa vivificandolo al principio mercuriale (A) (come detto il principio mercuriale è simbolo anche del nostro essere “sottile”  normalmente “inconscio” nella sua forma “acquea”32). 
Elementi Naturali e Magnetismo
Quelle che proponiamo nel nostro insegnamento sono quindi una serie di tecniche contemporaneamente antichissime e modernissime.
Per ottenere lo sviluppo sopra indicato è necessario  riportarsi agli elementi naturali che da sempre circondano l'uomo ed in mezzo ai quali l'uomo è sempre esistito e partire dall’utilizzo di questi per sviluppare l’uomo.  Così come le discipline marziali, come il karate, sfruttano al massimo le potenzialità naturali dei muscoli e del corpo umano, queste discipline utilizzano al massimo le potenzialità naturali della reazione dell'uomo agli elementi naturali per agevolarne in varia maniera lo sviluppo. Il punto di partenza è che uno sviluppo dell'uomo può iniziare solo se si parte dall'uomo stesso, e dal suo stato fisico. Lo stato di salute è infatti di grande utilità per assicurare ad una persona confidenza in sè stessa e mezzi di realizzare i suoi obiettivi: le speranze e gli ideali non sono a questo proposito sufficienti!  Se abbiamo una Ferrari, e non ne curiamo la manutenzione, è dubbio che riusciamo a trarne le massime prestazioni.
Quale che sia il fine di un essere umano, tale fine non sarà raggiunto che quando il suo organismo ed il suo cervello siano guidati dal proprio pensiero individuale concentrato, e che quando il suo stato di salute, di armonia organica gli permetterà di concludere positivamente tutte le imprese che si prefigge.
Finchè l'equilibrio corporeo e mentale non è raggiunto, gli sforzi dell'individuo non possono essere canalizzati e condotti efficacemente ed il Magnetismo non può manifestarsi appieno. L'essenziale è quindi, per chiunque, arrivare a creare in sè uno stato che gli permetta di esplicare il suo pieno potenziale.
Quelle che proponiamo sono una serie di tecniche estremamente potenti proprio per questo scopo. 
Acquisire l'equilibrio organico è il punto fondamentale per ciascuno. A questo proposito vogliamo fare una nota storica. Nella nostra analisi, partita dal Magnetismo diffuso in occidente, abbiamo infatti trovato delle similitudini tra le tecniche segrete magnetiche occidentali ed alcune tradizioni dell'Asia ed in particolare dell’Egitto e della Persia.
Presso gli antichi egizi ad esempio, l’occhio ? era altamente considerato.
In Persia vi era la tradizione dei “magi” che erano una particolare casta nel mondo zoroastriano. 
Tra l’altro che lo sviluppo della scuola del Magnetismo fosse particolarmente diffuso in questa zona del pianeta è confermato anche dal poeta latino Catullo.
I popoli di quelle regioni crearono infatti un sistema di sviluppo dell'uomo basato su metodi completamente e totalmente naturali: la respirazione (elemento aria ?), la luce (collegata al principio fuoco  ?), l'alimentazione (elemento acqua collegato al gusto ?), l'utilizzo del corpo e delle tensioni muscolari (elemento terra ?) e la voce.
Nonostante l'invasione musulmana della regione, tale tradizione continuò in India, nei pressi di Mumbai (l'odierna Chennai) attraverso l'opera dei "parsi" i quali a loro volta vennero anche a contatto con le metodiche Yoga diffuse nel subcontinente indiano.
L'estrema validità delle metodologie utilizzate ne giustificò la persistenza nei secoli. Si tratta di metodiche estremamente potenzianti e con degli analoghi con le metodologie da noi scoperte. Un monastero ai confini con l’Himalaya (Al Kharman) custodì alcune di queste metodiche per secoli. Questi metodi si incontrarono all'inizio del secolo con lo spirito analitico occidentale in Francia ed in Germania, e tale spirito ne estrasse i principi costitutivi, anche se per comprenderlo pienamente per i nostri fini è necessario integrarlo con i principi dell’Iniziazione zoroastriana originale, (a noi riportata dagli studi del dr. Lefebure). Questi metodi si accordano pienamente con la scuola magnetica di cui siamo rappresentanti diretti e si possono probabilmente considerare come dei rami di un’unica realtà, permettendoci di conoscere quello che è il sistema completo.
A nostra volta noi portiamo avanti ancora questa torcia, aggiungendoci i risultati delle nostre ricerche utilizzando le più moderne tecnologie per la mente: PNL, Psicologia Moderna, Ipnosi etc... ed incrociandolo con una metodica altrettanto antica e diffusa nelle nostre latitudini "la fascinazione" e con le ricerche sulla coscienza oggettiva ed ogni altro sistema col quale siamo venuti in contatto. Il fine nostro è infatti portare ad uno sviluppo completo a tutti livelli della manifestazione umana, fisico, mentale e spirituale. Si tratta di un lavoro che ognuno deve intraprendere autonomamente. “Lo stato di armonia con la propria natura umana, che è condizione per una completa realizzazione, non si ottiene solo attraverso il desiderio o l'intellettualizzazione.”33
Bisogna operare praticamente con un impegno effettivo, deciso intelligentemente e portato avanti con costanza. Allora si verifica che molte capacità si risvegliano spontaneamente e la persona avanza in maniera naturale verso i suoi obiettivi.
Il primo punto è incominciare a comprendere la natura ed il modo d'azione dei sensi dell'individuo che condizionano la qualità, il grado di comprensione, la conoscenza della vita nei suoi molteplici aspetti. Tutto quello che costituisce l'ambiente naturale dell'uomo puo' essere allora condotto sotto il suo controllo ed aiutarlo nel suo sviluppo.  In questa maniera l'individuo puo' perfezionare i suoi sensi, migliorare le sue qualità morali. 
Chiunque puo' comprendere come pervenire al suo fine.  La metodica di base è l'armonizzazione psico-fisiologica che sola permette di estrinsecare il vero potenziale umano. Questa armonizzazione viene infine e successivamente accompagnata da una energicizzazione che ci permette di “salire di livello”. In altre parole dapprima sviluppiamo l’equilibrio degli elementi, e poi procediamo alla loro esaltazione.
Magnetismo e Potere Naturale
Per comprendere il fenomeno del magnetismo possiamo anche osservare il mondo animale. Come fanno gli animali a capire chi comanda? Non è sempre il combattimento che decide chi è il più forte. Alcune scimmie decidono chi è il più forte semplicemente attraverso lo sguardo. Eguali segnali decidono l'accoppiamento. Vi è qualcosa di profondo nel regno animale che esiste anche nel mondo umano: delle basi fisiologiche e di atteggiamento non verbale dietro alla potenza di una persona.
Dall’osservazione degli animali, ci rendiamo conto che non sempre il capo viene deciso con la lotta.
Da un punto di vista dell’evoluzione, infatti, la lotta all’interno di un gruppo non è sempre il mezzo più efficiente per decidere chi deve comandare, in quanto rischia di eliminare i più anziani, che spesso sono i più sapienti ed esperti. 
La chiave del Carisma e della Leadership
Immaginiamo un mondo senza civiltà: il mondo in cui l’uomo primitivo interagiva coi suoi simili. Tutti gli studiosi sono concordi nel dire che questi nostri antenati si riunivano e muovevano in gruppi, ed avevano dei capi ed una struttura sociale. Osserviamo nel comportamento degli scimpanzè che questi molte volte si guardano fino al punto in cui uno da spazio all’altro. Attraverso lo sguardo si crea una gerarchia sociale. Anche nell’uomo esiste una tale “gerarchia innata”.

Il Magnetismo è la chiave per capire tale fenomeno.
Il Magnetismo è quindi la chiave della “Leadership Naturale”, del Carisma, di quello che potremmo chiamare semplicemente “Potere Naturale”.
Alcuni grandi leader sono persone che inconsciamente estrinsecano tale capacità, ma chiunque in realtà la possiede e può incrementarla fino al massimo grado.
Infatti essa è legata all'ENERGIA VITALE da un lato e dall'altro ad una particolare estrinsecazione dell'ENERGIA ENDOCRINA e soprattutto dell'energia SESSUALE.
Questo è quello che la nostra scuola fa: sviluppa il vostro naturale magnetismo.
Possedere il Magnetismo significa sentire confidenza in sè stessi.
 La persona che ha sviluppato il Magnetismo Personale fin dall'inizio mostra apertura ed autorità. Con autorità non vogliamo mai dire "imposizione", bensì sicurezza e status. 
 
Questo significa soprattutto "non dipendenza". Se siete magnetici, quando parlate con qualcuno, avete piacere dalla comunicazione ma non sviluppate "dipendenza".




Relazioni e Rapport Magnetico
Il magnetismo è fondamentale nelle relazioni. Nessuno nella nostra società vuole essere solo.
Fin da quando nasce, una persona cerca contatto.
L'uomo è un animale sociale e sente il bisogno di stare coi suoi simili, dai quali trae una sensazione di ENERGIA. E’ questa ricerca di unione che contribuisce a creare la struttura di base della personalità. 
 
Quando una persona è innamorata, quando prova una sensazione di amore o di "attrazione" questo è MAGNETISMO.
 
Un elemento interessante del Mesmerismus è che voi potete trasmettere tale ENERGIA VITALE direttamente ed in molti casi anche senza parlare. Come succede nella Pranoterapia, dove una persona può guarirne un'altra attraverso l'energia, è anche vero nelle relazioni umane.
Poichè l'energia vitale è alla base di tutte le esperienze umane, essa porta la persona alla quale parlate a creare istantaneamente una connessione a voi.
 
Il Magnetismo, dando energia vitale, da entusiasmo a coloro che vi stanno vicino.
Magari potete ricordare una volta in cui un'altra persona si è avvicinata a voi senza che voi faceste niente. Capire il Magnetismo è capire la formula per attrarre le altre persone, con in più la flessibilità che non dovete neppure pensare come applicarlo... perchè agisce da solo su basi TOTALMENTE NATURALI. Il Magnetismo può essere amplificato inoltre con tecniche che vi permettano di capire come farlo scorrere al meglio. Infatti, in ogni persona o situazione esistono dei "VUOTI" dove l'influsso magnetico può essere diretto al meglio, e delle "CORRENTI MAGNETICHE" che basta assecondare. È come una proiezione di voi stessi, della vostra aura, del vostro carisma nella situazione in cui vi trovate. Il rapport magnetico porta ad ottenere risultati piacevoli e desiderati e spesso inaspettati (positivamente) nelle relazioni personali. Abbiamo parlato di proiezione, ma l’immagine più appropriata è quella di “materia mentale allo stato radiante”, come ben simboleggia l’immagine del mercurio igneo r.
In pratica, il tutto è condotto dalla vostra mente inconscia. Soggettivamente non avete infatti alcuna conoscenza di quello che fate per provocare il risultato comunicativo. Qualcosa però succede. Quello che osservate è maggiore ascolto delle parole dette, ed  un impatto sulla memoria e l'immaginazione del nostro interlocutore molto più forte che con ogni altra metodica.
Il passo successivo
Ma per un effettivo sviluppo personale è necessario andare anche oltre. Infatti l’uomo impara ad agire sulla sua Natura. A questo punto la necessità di relazione come “colmare un vuoto” scompare. Quella che nasce è la persona vera. Solo a questo punto possiamo parlare di reale “evoluzione dell’uomo”.


 
 
Lo spirito del Mesmerismus ®
Come dice il Barone du Potet: “Il Mesmerismus ®  fa vedere un nuovo ordine delle cose, trasporta in un nuovo universo ed ingrandisce lo spazio delle nostre conoscenze delle quali si può dire che ne è la chiave. Nell'oceano di movimento che è la vita è la rotta che ci permette di riuscire ad avanzare tra le varie correnti. Andare in questa direzione significa aprire una porta nuova e bisogna quindi avere il coraggio di conoscere.
Infatti non è una tecnica basata sulla sola ragione, richiede invece l'intierezza della nostra mente, del nostro corpo e della nostra individualità. Esso restituisce l'uomo a sè stesso e può perciò divenire la vera scienza della nostra vita quotidiana.”34 “Il Magnetismo animale ha una maniera di agire sua propria.
Come dice Aristotele, lo spirito si slancia, va al di là della causa e dell'effetto, afferra l'insieme con maggiore velocità, e lo affida all'immaginazione per scoprirne il risultato futuro.  Il Mesmerismus  ® permette di uscire dal cerchio tracciato attorno alle conoscenze dell'uomo. Un cerchio che non si pensava di poter superare e che invece, superato, permette di trovare la spiegazione naturale di molti fenomeni che la nostra ignoranza ci aveva fatto classificare al rango delle favole. “35
Sincronicità
Esistono fatti mentali eccezionali al  mondo, dal grande psicologo C.G. Jung ad esempio classificati nella teoria della sincronicità. Questi fatti pervadono la nostra vita, in quanto sono molte più le casualità delle causalità, e non trovano collocazione nei paradigmi attuali.
Ma la nostra vita ed il nostro destino dipendono molte volte da questi. Questi fatti possono quindi essere o accettati, e alcuni per semplicità ne rifiutano per principio l'esistenza. Non si tratta ovviamente di una posizione scientifica. Si tratta di una scelta di campo, in quanto la loro accettazione (che per alcuni è invece evidente) è presupposto stesso per un completo "paradigm shift" ma anche per ottenere i risultati desiderati.
Con tale approccio, (che ha tra i suoi sostenitori anche vari accademici tra i quali abbiamo già citato il Prof. Meheust, Professore di Filosofia e ricercatore al CNRS) l'ipnosi attuale riscopre il suo cuore, che sono gli effetti delle tecniche una volta chiamate mentali. Una serie di effetti in una visione moderna trovano una spiegazione finalmente all'interno di modelli quantistici. Si aprono a questo punto orizzonti infiniti, che superano l'ipnosi attuale, ridotta in questi ultimi anni a tecniche esclusivamente verbali.

Quali sono i Punti Chiave del Magnetismo Personale?
Il modello e le regole del Mesmerismus ®
Incominciamo ora con l'esporre alcuni punti base per i rapporti personali.
L’Antica Tradizione Segreta – parte prima
Quello di cui parliamo ora era il primo gradino della pratica prima di accedere ai gradini superiori originariamente segreti: praticare il magnetismo nella quotidianità. 
Venivano scelti per insegnamenti superiori solo le persone che avessero già intuitivamente capito alcuni dei concetti di base. Per sviluppare il Magnetismo Personale è infatti necessario comprendere le sue regole e muoversi in accordo ad esse. La prima regola è: il magnetismo funziona in maniera analoga e parallela alle forze che reggono i rapporti tra le persone. In altre parole " il magnetismo accompagna la comunicazione" nella stessa maniera in cui una corrente elettrica passa più facilmente attraverso un filo di rame rispetto ad altri conduttori di minore efficacia.
È vero che più avanti presenteremo anche esercizi senza contatto emozionale, ma sono in genere più difficili.
Una prima regola è quindi che, nella stessa maniera in cui l'utilizzo di un magnete fisico non è possibile che conoscendo il concetto di "polarità" analogamente è per il magnetismo umano.
L'importanza della direzione dei pensieri per un buon magnetismo
E’ importante capire che le due forze (magnetica elettrica e magnetismo personale) hanno dei punti che in certi casi si differenziano.
A questo proposito è di particolare interesse la riflessione su di una specifica "legge psichica" tipica delle relazioni tra le persone. Nel mondo fisico l'armonia risulta dalla legge dei contrari. Gli effetti del magnetismo elettrico costituiscono l'applicazione più evidente di questa legge: i poli o i fluidi di egual nome si respingono; quelli di nome contrario si attraggono. La prima cosa da sapere è che le leggi psichiche tuttavia sono inverse: sono i simili che si attirano e i contrari che si respingono. Esse possono formularsi così:
I pensieri e le azioni della stessa natura si attirano e fanno nascere o aumentano la considerazione, la simpatia, la confidenza e l'amore che gli individui sono suscettibili di provare gli uni per gli altri; 
I pensieri e le azioni di natura opposta si respingono e danno origine all'antipatia, alla diffidenza, all'odio.
Quindi, per quanto siate potenti magneticamente, è utile che rispettiate questa semplice regola.
Paragone con altre tecniche
Questo fenomeno si può accompagnare anche, potenziandolo, al concetto del "ricalco" sviluppato dalla PNL (Programmazione Neuro Linguistica)  e da altre discipline analoghe.
La disciplina del ricalco chiede alla persona di adattarsi a chi sta di fronte, e rispecchiarne i movimenti, il tono di voce ed altri aspetti della comunicazione non verbale come la respirazione, oltre che di adottare atteggiamenti simili. Tale modo di fare aiuta infatti ad entrare in contatto con chi ci sta di fronte.
La differenza è però che per ottenere i migliori risultati con le metodiche magnetiche diamo a quest'atteggiamento un connotato più vasto: ci riferiamo alla totalità della personalità e non solo all'aspetto esteriore, includendo in tale concetto quindi anche i pensieri non espressi a voce. In altre parole possiamo essere molto differenti a livello corporale e contemporaneamente esercitare ugualmente influenza magnetica.
Il segreto della Sintonia Magnetica
Si può pensare che il ricalco insegnato negli attuali corsi produca solo una parte dei risultati ottenibili con la ”sintonia magnetica”. La “sintonia magnetica” è globale36. Nasce dal profondo e si completa adattandosi agli stili comunicativi delle persone. Come l’acqua si adatta così noi ci adattiamo. 
Tale adattamento richiede però una previa disciplina personale. Nella nostra disciplina non si tratta di acqua comune ?.  Per svilupparla è indispensabile che anche il nostro sviluppo interno arrivi ad un livello che possiamo chiamare dell”acqua distillata” . E’ un’acqua (cioè un livello di contatto con la nostra parte emozionale) molto più pura dell’acqua normale ? e caratterizzata dalla neutralità . La croce (?) in dominio sul simbolo dell’acqua  (?) simboleggia la nostra capacità di “separare i livelli”, ovverosia di non farci dominare dall’emozionale, dalle nostre ansie, dai nostri problemi, ma invece di essere capaci di vedere la realtà quale essa è (il fondo). Infatti una legge è “il simile attira il simile”. Più noi siamo pieni di scorie più rischiamo che le persone attorno a noi soffrano degli stessi problemi. Per arrivare pienamente dobbiamo liberarci da una serie di “legami del cuore” cioè di elementi e scorie che impediscono di “vedere il fondo del vaso”.  E a questo punto la personalità trova naturalmente il suo centro nel cuore anche come sensazione fisiologica37. Nei nostri corsi, sviluppiamo tale elemento con il “protocollo del magnetismo”. Il “protocollo del magnetismo” porta molta attenzione al ritmo del nostro cuore come elemento del quale essere coscienti nei rapporti interindividuali38. Per intanto consigliamo di sforzarsi di dominare le reazioni inconsulte e focalizzarsi sugli esercizi di respirazione.
A questo proposito abbiamo riscontrato l’utilità di  “conoscere”  (col termine “conoscere” intendiamo “saper vivere interiormente”) i tipi di personalità (non importa di che tradizione, per utilizzare intuitivamente la corrente di pensiero più consona agli stessi.  Dal punto di vista magnetico e secondo anche la nostra esperienza di centinaia di sperimentazioni, gli elementi di ricalco esterno aiutano molto la "conduzione" di pensieri ed idee da una persona all'altra in quanto permettono una "sintonizzazione psicologica" che ci permette di sentire meglio quello che sente l'altro e sono veramente efficaci quando accompagnati anche dall'atteggiamento "magnetico".
E’ anche certo che il magnetismo può agire da "correttore" ed addirittura arrivare a rovesciare le correnti di pensiero in certi casi, di modo da spingere la situazione verso maggiore coerenza di pensiero tra le persone agenti e creare più facilmente intesa fra queste.  Ciascuno può a questo proposito verificare questa legge osservando come muti la nostra opinione dopo aver ascoltato passivamente un conferenziere o un amico simpatico che discuta un soggetto qualunque a noi non interamente familiare.
Questo spiega anche il modificarsi dei nostri bisogni, dei nostri desideri, delle nostre tendenze allorché frequentiamo assiduamente un individuo o un gruppo di individui che pensano e agiscono in modo differente dal nostro. Lo sviluppo del magnetismo personale è paragonabile nella nostra esperienza sia ad un "olio sottile" che rende più agevole e “fluidifica” la comunicazione, sia di un fattore che attrae e condiziona lo sviluppo delle idee.  Esso porta le persone attorno ad adottare più facilmente il nostro punto di vista, ed aiuta a creare più agevolmente "rapport" tra le persone in quanto tende a simmetrizzare i pensieri.
L'importanza della qualità dei pensieri per un buon magnetismo personale
Per lo sviluppo del magnetismo è che perchè si questo si manifesti hanno importanza la potenza dei nostri pensieri, tanto consci che inconsci. Dobbiamo essere padroni della nostra mente. Questo è infatti quello che intendiamo con lo “sviluppo del nostro oro” menzionato precedentemente. E’ lo sviluppo di un principio all’interno di noi che sia capace di uscire dagli automatismi mentali che ci portano ad avere centinaia di pensieri  inutili ogni giorno.
Nulla infatti di quello che pensiamo è potenzialmente senza effetto. I pensieri sono come cose animate da un movimento loro proprio in grado di provocare effetti molte volte stupefacenti. Essi una volta creati operano in maniera autonoma all'interno della nostra mente ed attraverso la nostra comunicazione non verbale anche all'esterno. I pensieri automatici altrimenti intasano la nostra coscienza, e ci distraggono dall’essere veramente noi. Il simbolo di questi pensieri automatici è il simbolo del toro B che allude sia alla natura dell’uomo dove non è il sole ? della coscienza a dominare, bensì la nostra subcoscienza rappresentata dalla luna ?.   Per sviluppare il nostro sole ? dobbiamo sviluppare la coscienza (lo spirito) che come solo signore del nostro interno comanda ai nostri pensieri.
Da un punto di vista fisico, i nostri pensieri sono percepibili all'esterno attraverso la Comunicazione Non Verbale (CNV) così come i pensieri degli altri sono spesso altrettanto percepibili. Da un punto di vista psicologico, i pensieri ci influenzano psicosomaticamente. Da un punto di vista quantistico i pensieri sono la nostra osservazione della realtà e quindi di per sè stessi influenzano la realtà. 
I pensieri fissi delle persone sono altrettanto percepibili, dalla fisionomia, dall'atteggiamento non verbale etc... Quante volte non vi è capitato di “sentire” che un’altra persona stava pensando a voi? Una metafora che è molto stata usata fin da Mesmer ha visto i pensieri come onde. Questo porta al seguente paragone: un pensiero qualunque giunto a noi, fa vibrare la nostra materia mentale e le sue vibrazioni si comunicano intorno a noi per onde come i movimenti ondulatori che si osservano alla superfìcie di un'acqua tranquilla nella quale si è gettata una pietra. Se l'impressione non è stata troppo forte, tutto rientra nell'ordine dopo alcuni istanti; ma se il pensiero si impone alla nostra attenzione, se è intenso, se si presenta spesso nel campo della coscienza, allora mette in movimento una certa quantità di forza mentale che circola costantemente intorno a noi. Può sembrare un concetto nuovo ad alcuni, ma fino ad un certo livello è sicuramente provabile dal punto di vista almeno psicologico. Un'idea fissa continua a produrre effetti nella persona anche dopo che la causa iniziale dell'idea fissa non esiste più. Ma è certo dalle impressioni soggettive, che questo può avvenire anche a livelli più profondi. A questo punto potremmo dire che una delle qualità dell'individuo magnetico è la "nettezza di pensiero".
Quando pensa a qualcosa, ci pensa veramente, e la sua mente non è presa, come capita a molte persone non magnetiche, in tantissimi pensieri e dialoghi interni. In questa maniera quando pensa l'individuo magnetico ha un reale effetto sulle persone attorno ed è effettivamente un sole (1) non velato dalle nubi.
Vi è anche un fenomeno che in tempi recenti è stato chiamato “legge di attrazione”.
Gli antichi anche conoscevano questo concetto e lo esprimevano metaforicamente anche in un’altra maniera: essi dicevano che la forza mentale attira a sé della materia astrale che finisce ad avvilupparci, a formare una specie dì atmosfera, di aura (parola latina che significa soffio, vapore sottile) più o meno densa, più o meno estesa, che costituisce alcunché della nostra personalità. Da questa atmosfera irraggiano intorno a noi dei prolungamenti che si possono paragonare a correnti elettriche, o alle linee di forza che si osservano intorno alle calamite. Quest'aura che è così un'emanazione di noi stessi, agisce costantemente su noi come forza estranea, richiamando dei pensieri di egual natura che sembravano scomparsi ed aumentando l'intensità d'azione di quelli che sono ancora in attività.

L'importanza dei pensieri che ci circondano ed il "fattore di trasformazione personale"
Il contesto e le persone attorno ci influenzano.
Fin dall'infanzia reagiamo alle persone che sono attorno a noi, ai loro pensieri ed idee. Si tratta di un fenomeno inconscio, ed a questo punto possiamo vedere che in molti casi, più sono "magnetiche", più ne veniamo influenzati.
Di fatto molti pensieri ci vengono dal di fuori e noi li assorbiamo, li trasformiamo secondo i nostri desideri, i nostri bisogni, le nostre tendenze. Chiamiamo questo "fattore di trasformazione" che non è altro che l’influsso dell’elemento “luna”? all’interno della nostra natura ?. In altre parole, nella nostra mente non apparirà esattamente il pensiero dell'altra persona, ma la sua interpretazione sulla base della nostra realtà psichica. Le idee saranno da noi percepite in maniera soggettiva a noi stessi. Alcune idee possono essere prodotte anche da gruppi di persone.
Volgarmente, quando si dice che le tali e tali idee sono nell'aria, si esprime precisamente il concetto che le idee sono estranee a noi, ma circolano intorno a noi. È fuori di dubbio anche che i pensieri si comunicano da individuo a individuo. Per es. in famiglia, se un individuo pensa a una cosa e l'annuncia, si sente spesso dire: Stavo per dirlo io.
Ora, se non si vuol far intervenire il caso che in natura non esiste, abbiamo due possibilità: o la visione quantistica, per la quale dobbiamo ammettere che lo stesso pensiero sia nato contemporaneamente nei due cervelli (un'interazione di natura quantica tra due menti): oppure la visione meccanicistica, per la quale esso si è sviluppato in uno dei due per trasportarsi nell'altro attraverso lo spazio.
A favore della prima ipotesi è che il pensiero può comunicarsi a volte apparentemente anche attraverso distanze notevoli.  E più forte è il "rapport" tra due persone, più forte apparentemente tale comunicazione è netta.
Tuttavia è certo anche che con certe tecniche, come quelle degli “albori”39 (che saranno trattate in un prossimo volumetto), la trasmissione riesce sperimentalmente meglio di fronte ed a minore distanza. Spesso in casa vostra, in strada o altrove, voi pensate a qualcuno che non avete mai visto da molto tempo e pochi momenti dopo lo incontrate. È il suo pensiero che è venuto a comunicarsi a voi, ad annunciarsi in certa guisa. Il proverbio dice : Quando si parla del lupo, se ne vede la coda. In generale, molto più spesso di quanto non si creda, l'uomo non crea da sé il proprio pensiero, ma lo riceve, lo assorbe e lo trasmette tal quale o più o meno trasformato, dandogli l'impronta della sua personalità. Quando un pensiero ha agitato il nostro cervello in modo durevole, esso si sviluppa e si rafforza al contatto degli altri pensieri nostri, e tutti insieme si muovono, influiscono gli uni sugli altri, si sovrappongono, si combinano e si comunicano all'infuori di noi, attirando i pensieri estranei di ugual natura e respingendo quelli di natura opposta.
Il potere nascosto ed interno dei pensieri
Un secondo elemento molto importante del magnetismo è il seguente: i pensieri agiscono su noi stessi. Questa è un'ovvietà sotto un certo punto di vista: infatti è il pensiero, la volontà derivante dal corpo mentale, che anima il corpo fisico, muove i nostri muscoli e regola tutte le funzioni della vita di relazione. Se noi vogliamo sollevare una scatola che supponiamo colma di oggetti pesanti, dirigiamo verso le braccia la somma di forza che riteniamo necessaria. Se la scatola è vuota, troviamo di aver inviato troppa forza e l'oggetto viene sollevato assai più dell'utile. Il contrario avviene se la scatola creduta vuota è invece piena.
Lo spirito che sostiene il corpo
E pensiamo ora a questo fatto: in caso d'incendio, una debole donna può sollevare e mettere in salvo un suo caro infermo che in circostanze normali non saprebbe muovere che a gran fatica. Che cosa è accaduto? Che tutte le sue forse si sono concentrate sulla necessità dello sforzo fisico da compiere e vi è riuscita. Già da questo esempio si vede quanto potente sia la concentrazione, la canalizzazione delle nostre attività, e quanta la distrazione normale ne sciupi. Lavorare con intelligenza significa lavorare in economia di pensiero. Se ci mettessimo a scavare sabbia, la nostra goffaggine nel maneggiare il badile ci farebbe sudare e pensare assai più del badilante di professione e produrremmo assai meno. L'atto di pensare consuma sempre una certa somma di energia. Per compiere maggior lavoro consumando meno forze è dunque indispensabile dirigere costantemente il proprio pensiero verso lo scopo da raggiungere, è necessario non pensare che a ciò che si sta facendo, giacché spendendo inutilmente pensiero si sciupa forza, si diventa deboli e ogni indebolimento è il principio della malattia.40 La salute morale, l'equilibrio, sono manifestazioni della salute, dell'equilibrio fisico. Chi è sano è ottimista, chi è malato, è pessimista; e inoltre questo pessimismo aggrava a sua volta lo stato fisico. Chi è ottimista attira a sé le buone influenze che ondeggiano intorno a lui; chi è triste, geloso, cattivo, chi non ha che pensieri di disperazione, di odio, di vendetta, attira a sé tutte le cattive influenze che ci rendono ammalati e preparano la nostra rovina. Non solo: l'individuo naturalmente magnetico è per forza normalmente un individuo sano, in quanto ha coerenza tra corpo fisico e pensieri. Il suo spirito sostiene il corpo. Per il corpo fisico infatti la normalità è stare bene. Studiare quindi il magnetismo è salutare e ci aiuta a migliorare la nostra salute personale.
Creare e Padroneggiare la propria "Influenza Magnetica": le meccaniche segrete dell'antipatia e della simpatia
Un aspetto collegato al magnetismo è il concetto di simpatia e di antipatia. Quando prendete controllo sulla vostra influenza magnetica prendete controllo sul meccanismo attraverso il quale si irradiano i meccanismi di  influenza che tutti noi esercitiamo, consciamente o inconsciamente sugli altri. Quando due individui si trovano di fronte, essi si fanno reciprocamente un'impressione buona o cattiva che risveglia in ciascuno di loro la confidenza o la diffidenza, la simpatia o l'antipatia.

Allorché tali sentimenti sono ben definiti, possiamo osservare che vicino all'individuo simpatico noi ci troviamo a nostro agio, non solo, ma ci sentiamo più intelligenti, migliori, mentre vicino a un individuo antipatico ci sentiamo l'opposto. Vi sono invece degli individui che posti presso a voi, vi sottraggono, vi assorbono, “pompano” le vostre forze e la vostra vita; specie di vampiri incoscienti che vivono alle vostre spalle. Posti vicini ad essi, nella sfera della loro attività, si prova un malessere, un imbarazzo che deriva dalla loro azione nefasta e determina in noi un sentimento indefinibile, un bisogno di fuggire e di allontanarci. Ma costoro, al contrario, vi serrano più dappresso, si attaccano a voi per sottrarvi ciò che occorre a loro per vivere.
Altri, all'opposto, recano con sé la vita e la salute. Dovunque essi soggiornano, la gioia si mostra e sfolgora; ci si trova bene in loro compagnia; la loro conversazione piace, vien ricercata, si ama prender loro la mano, appoggiarsi al loro braccio; la loro irradiazione ha alcunché di balsamico che vi affascina e vi magnetizza all'infuori della vostra stessa volontà. Si adottano facilmente il loro modo di vedere, le loro opinioni, senza ben sapere perchè, ed è sempre con rammarico che li si vede allontanarsi. 
Tanto nel morale che nel fisico il più forte ha sempre un ascendente sul più debole e questi spesso è felice di mettersi sotto la protezione del primo. Basta osservare se stessi ed osservare gli altri per acquistare ben presto la certezza assoluta che molti fenomeni impropriamente attribuiti al caso, non sono dovuti che ad una causa sola: la reciproca influenza che gli individui esercitano coscientemente o non gli uni sugli altri. Un agglomerato, un gruppo di individui avrà anch'esso un centro d'azione al pari degli individui isolati. Una famiglia in cui regna la discordia, il disordine, il malumore, finisce per rovinare lo spirito più sereno: a lungo andare è impossibile sottrarsi al maleficio dell'ambiente e diventiamo anche noi dell'umore degli altri, cioè ci mettiamo forzatamente al loro unisono. Così chi entra in un caffè popolato da gente di basso livello diventa per forza sguaiato, e chi entra sotto le volte solenni d'una Cattedrale, ancorché di altra religione, si sente l'animo rapito oltre la cerchia degli interessi mondani.
L'uomo influisce sull'uomo.
Il magnetismo può essere visto come un influsso che si irradia da una parte ed è percepito dall'altra. Non è esattamente simmetrico. Sia che pensiamo che l'intermediario sia la comunicazione non verbale, sia che pensiamo che le interazioni abbiano natura quantica il concetto non cambia. 
Per concepire metaforicamente il concetto, si può pensare come se i pensieri che noi riceviamo dall'esterno sono come sotto forma di onde, ed abbiano comunque avuto origine in uno o più cervelli che li hanno pensati prima. Queste onde vengono percepite in qualche maniera dal nostro sistema nervoso e trasmesse al cervello che entra in vibrazione.
Il pensiero estraneo si combina col nostro, mette in vibrazione la nostra materia cerebrale, e queste vibrazioni vanno a trasmettere a distanza un movimento di pensiero nuovo, più o meno originale e rivestito dell'impronta della nostra originalità. Gli antichi utilizzavano il concetto dell'uomo che influisce sull'uomo.
Il concetto è anche valido dal punto di vista meramente psicologico. Lo spazio umano è riempito d'impressioni, di desideri, di intenzioni, dì progetti buoni e cattivi che si muovono in ogni senso e che noi attiriamo o respingiamo in virtù della legge d'affinità già formulata: “I pensieri di ugual natura si attirano; quelli di natura opposta si respingono”. 
Le coincidenze e sincronicità
Uno tra gli aspetti più curiosi che possiamo verificare quando ci interessiamo a qualche cosa è che ci sembra di incontrare molto più che normalmente persone e situazioni che vadano nella nostra stessa direzione.  n'interpretazione esclusivamente fisica attribuisce tale fatto che di per sé è innegabile ad una distorsione cognitiva per la quale la nostra attenzione aumenta in una particolare direzione e notiamo elementi che prima non notavamo.
Tuttavia le coincidenze sono spesso fortissime ed al di là di tale semplice spiegazione logica che secondo noi è sicuramente valida, ma solo ad un livello di base. 
Quanto detto sopra spiega invece perchè la concentrazione in una particolare direzione ci aiuta a trovare persone che la pensano come noi.
Creiamo infatti colò pensiero una situazione favorevole a questo genere di incontri.
Durante la notte come durante il giorno noi riceviamo e trasmettiamo delle influenze che ci foggiano, ci modificano e cambiano a poco a poco il nostro modo di essere. È dunque per mezzo di ciò che noi finiamo per modificare il nostro mondo. La felicità non è un favore del cielo e l'infelicità non ne è il castigo; ma la felicità è il segno di una individualità forte centrata e superiore, mentre l'infelicità è l'indice di una individualità debole e infelice che a sua volta attrae ulteriore infelicità. Occorre sapere che noi siamo gli artefici del nostro destino, giacché la natura ci è sottomessa se sappiamo dominarla. Se incominciamo ad essere coscienti del nostro principio centrale e vogliamo essere coraggiosi vi attingiamo il coraggio, mentre chi rimane agitato senza posa dalle passioni ? non ha alcuna potenza per resistere al turbine delle forze che ci circondano.
Pensiero e Volere
Le persone che la prima volta si avvicinano al concetto di "magnetismo personale" si rendono conto che a volte a loro non riescono cose che ad altri più esperti nella tecnica magari riescono facilmente.
Perchè? Noi vogliamo in ogni momento ”quel che possiamo volere” e non più. Così come nello spazio dei comportamenti non basta dire “voglio esser buono” o “voglio esser coraggioso” per diventarlo, quando il “voglio” non scaturisce dalle profonde radici della nostra personalità. Espresso simbolicamente possiamo dire che il nostro giove ?, inteso come volontà e potere di visualizzazione, e corrispondente simbolicamente al punto in cui il naso incontra la fronte, ha potere solo se si rivolge al mercurio ? per inviare il suo messaggio41. In altre parole solo se si immerge nel nostro essere profondo e sottile ?.
Da qui l'importanza per sviluppare il magnetismo personale di una serie di esercizi di rinforzo della persona e della personalità. Ora la personalità non è né puro fisico, né puro spirito. È dall'armonia e dal contrasto eterni dell'Io-Universo che la volontà trae la forza di agire. Dobbiamo cioè essere capaci di modificare noi stessi per modificare il nostro ambiente e viceversa42.
Vi è una reale esistenza di un magnetismo personale, ma esso non è una cosa che si possa mettere in tasca uscendo o deporre col cappello; è una qualità che deriva solo da una profonda vigilanza sul nostro individuo, vale a dire una virtù che possederemo solo se avremo saputo meritarcela sviluppando la nostra coscienza D. 
Vi sono certo degli individui spontaneamente magnetici. Comunque, anche queste persone possono avere grande vantaggio dallo sviluppo della metodica che li porterà a sviluppare ancora maggiormente le loro doti naturali43. D'altra parte il desiderio di acquistare il magnetismo personale, vale a dire di migliorare il vostro spirito, dimostra già che potete conseguirlo purché ve ne rendiate degno. Il magnetismo personale non è una metafisica, non è una stregoneria, non è frutto di magiche formule. Nulla di più scientifico: nulla — oseremmo dire — di più fisico. Infatti il problema di acquistare magnetismo non è in fondo che una parte del problema dell'accumulo, conservazione e distribuzione dell'energia.
Accumulo, conservazione e distribuzione dell'energia sono paragonabili ad un problema finanziario.44
Ed un problema finanziario ha sempre due aspetti: evitare le perdite, aumentare i profitti. La nostra ricchezza in questo caso è l’energia che carichiamo in noi, ben simboleggiata dal simbolo dell’oro (?).
Sviluppare il Magnetismo e la Gestione dell'energia individuale
Individuo Magnetico Sano ed Individuo Magnetico Patologico
Paragonando il nostro magnetismo ad un capitale, esaminiamo ora come aumentare i profitti. Quando descriviamo l'uomo magnetico sano, questi agisce naturalmente: i pensieri vanno in una sola direzione, ed il software della sua mente è al suo servizio, e non la sua guida. La sua coscienza (intesa come consapevolezza) è il vero signore del suo interno. In altre parole normalmente l'individuo magnetico è presente e quando agisce l’azione segue immediatamente il pensiero. 45
L'individuo magnetico è “normalmente" presente in quanto è anche possibile che esistano individui magnetici patologici. L'individuo magnetico sano è quello che è  padrone dei suoi pensieri e quando li crea, li crea con nettezza nella sua mente. Il suo stato di presenza rappresenta la base, lo schermo bianco sul quale si proiettano di volta in volta delle immagini mentali alle quali l'individuo magnetico può dare di sua iniziativa attenzione. Egli non fatica per essere magnetico ed è paragonabile ad una calamita naturale in quanto segue la strada della Natura.
L'individuo magnetico patologico è invece schiavo dei suoi pensieri, che gli appaiono sì con grande nettezza nella sua mente ma sui quali non ha un reale controllo. Fatica molto per sviluppare la carica magnetica ed è paragonabile ad un pezzo di ferro caricato elettricamente da una dinamo (cioè con uno sforzo continuo).46
Quello che ora spieghiamo è come sviluppare il magnetismo sano, che tra l'altro è il più potente e perdurante. 
Come accumulare e Moltiplicare la forza magnetica. 
1. L'individuo magnetico sano.
Esaminiamo da vicino un individuo magnetico sano. Tutti ne hanno conosciuto qualcuno. Queste definizioni hanno più di cento anni47 ma sono sempre attuali. Ecco ciò che vediamo.
1. Il suo aspetto esteriore è armonico. L'individuo magnetico si nota spesso al primo sguardo.  Il concetto è quello del "fascino personale". Non importa che l'individuo sia bello o brutto: dal suo fisico si sprigiona sempre una impressione piacevole. I suoi difetti non affliggono la vista in proporzione della loro importanza: al contrario, ciò che egli ha di meglio si impone stranamente allo sguardo. In altre parole, voi ne vedete i pregi e non i difetti. I suoi occhi hanno uno splendore che affascina dolcemente. La sua voce seduce l'orecchio. Il suo atteggiamento è insieme sobrio e naturale.48
2. Egli sembra impregnare l'ambiente di una irradiazione penetrante. La sua presenza sembra generare in coloro che avvicina una singolare sensazione di benessere, una vera voluttà interiore. Presso di lui lo spirito sembra diventi più leggero. La parola esatta per descrivere lo stato è "euritmia". Infatti un'euritmia infinitamente dolce vi conquista, vi soggioga e vi lascia un ricordo persistente. Questo ricordo, anziché svanire si fa invadente e ben presto vi prende un desiderio quasi ossessionante di rivivere quell'ineffabile fascinazione. Quando vi trovate in compagnia dell'uomo magnetico, la prima impressione che vi fa è quella di un essere in riposo: egli non è nervoso, non si agita. Voi provate poi il sentimento che egli ha in sé una forza di riserva, ma non sapete precisamente come e dove la possieda. Non e proprio nel suo sguardo, né nei suoi modi, né nel suo linguaggio, né nelle sue azioni; ma tutta” via esiste e sembra far parte di lui. Ecco esattamente il fatto: Un poco di quella forza di attrazione che egli mostra e di cui siete coscienti è andata da voi a lui senza che lo sappiate: è ora una parte di lui, e alcuni minuti prima, per quanto possa sembrar singolare, era in piccola parte una parte di voi!
3. La sua parola possiede un'autorità particolare. Ciò che egli dice s'insinua nell'animo e vi si incide profondamente. Essa commuove e persuade, anche quando egli non sembri annettere alcuna importanza a ciò che dice. Con una parola, uno sguardo, un sorriso, egli vi turba, vi incanta, vi seduce.
4. Lo sua volontà agisce a distanza. Lontano da lui ci si sente portati a piacergli. Ciò che egli desidera ottenere tormenta il vostro pensiero. Anche lontano da lui, l'essere verso il quale si orientano le sue intenzioni resta infallibilmente cosa sua. In colui che egli prende di mira, si elaborano, nascono e predominano bentosto i sentimenti, i desideri, le tendenze che gli piace di suggerirvi.
5. Egli ha uno sguardo speciale. Osservate il suo sguardo. I suoi occhi vi dominano sebbene egli non vi guardi fissamente. Egli non guarda nei vostri due occhi né in uno dei vostri due occhi; ma guarda esattamente fra i due occhi, alla radice del vostro naso. Il suo sguardo sembra penetrarvi con intenzione — uno sguardo fisso e acuto, ma che non ha nulla di sgradevole. Voi sentite che egli non è impertinente. Notate pure che egli non vi guarda così quando parlate voi, ma aspetta per così dire la vostra comunicazione per inviarvi la sua.
6. Egli è sempre cortese. Egli vi ascolta garbatamente: è sempre gentile, ma voi ricevete l'impressione di una volontà inflessibile sotto quella calma apparente : voi intuite in lui una potenza. È l'uomo che si deve obbedire: in una parola, l'impressione che vi lascia è quella dì uno che sa esattamente ciò che vuole e non ha fretta perchè è certo di ottenerlo.
7. La sua conversazione è semplice. Analizziamo ora la sua conversazione. Vi ha insegnato qualche cosa? Pochissimo: ciò che egli dice non ha generalmente importanza, ma tuttavia a voi dà l'impressione che lo sia mentre l'ascoltate. Egli vi fa sentire, che, se volesse, potrebbe dire assai di più. Punge in tal modo la vostra curiosità, ma non vi dà l'impressione di volervi mistificare. Il suo occhio è troppo franco, e anche se lo conosceste da dieci anni non scoprirete mai nella sua conversazione l'indizio di un tranello che vi tenda per cercare di farsi ammirare.
8. Egli agisce secondo leggi fisse. Quest'uomo che ha raggiunto la popolarità, l'influenza, la ricchezza o il successo, ha accettato semplicemente questi doni, considerandoli come se gli fossero dovuti, come il risultato logico della messa in azione delle leggi di causa ed effetto.
9. Egli è simpatico. Quale impressione insomma vi ha fatto quest'uomo? Questa: voi desiderate conoscerlo meglio perchè sentite che vi è simpatico, in un modo misterioso che non potete definire. Egli vi tiene in suo dominio e voi non potete sottrarvi alla sua influenza, anche dopo esservi congedato da lui.
10. Egli si serve della vostra forza. Se ora volete ricordar bene la conversazione avuta con luì, vedrete — quantunque non lo abbiate allora notato — che siete stato voi a far mostra delle vostre cognizioni, che siete stato voi quello dei due che ha cercato di piacere: in una parola siete voi quello che ha dato. Voi avete dato, egli ha ricevuto. Se avesse voluto che fosse altrimenti, forte della coscienza del suo valore vi avrebbe costretto a ricevere da lui tutto ciò che gli sarebbe piaciuto darvi in fatto di impulsi, ordini, idee. Se l'avesse voluto avrebbe potuto farvi piegare, come il vento curva le canne di uno stagno. Perchè? Perchè tale è la Legge, perchè egli la conosce, mentre voi l'ignorate. Ma egli non ha voluto e si è concesso semplicemente di farvi una buona impressione, poi è partito dopo avervi preso un po' di magnetismo, come l'ape vola via dopo aver preso il miele da un fiore. Riprendiamo ora questi elementi sforzandoci di indagare come potremmo acquistarli.
2. Gli elementi fisici del fascino personale.
Quando voi vi mostrate, gli astanti ricevono di voi un'impressione d'insieme dalla quale dipende in buona parte l'attrazione o la simpatia che potete ispirare. Questa è anche la chiave del vero carisma. Quest'influenza generale risulta dalla somma delle sensazioni visuali, auditive, olfattive che determina la vostra personalità. La vostra statura, il vostro viso, il vostro sguardo, la vostra voce, il vostro atteggiamento, il vostro odore, i vostri gesti concorrono a sensibilizzare coloro che vi avvicinano.
Fra questi elementi di fascino fisico, distingueremo due categorie:
1.  (terra ?) Le vostre qualità statiche, morfologiche; vale a dire le vostre forme, i lineamenti della vostra fisionomia, le linee della vostra silhouette;
2. (acqua ?) Le vostre qualità cinematiche; vale a dire l'espressione dello sguardo, i movimenti espressivi del viso, la tonalità della voce e la dizione, insomma i movimenti del corpo e tutta una serie di elementi che sono determinati dal vostro essere subconscio.
Occupiamoci prima degli elementi statici.
Qualunque sia il vostro contorno facciale, lo stato della vostra epidermide, il loro effetto d'insieme può venire immediatamente migliorato armonizzando le tre cose che colpiscono a tutta prima in una persona: i capelli, il colorito e i denti. Un volto comune di lineamenti, ma che abbia un colorito normale, una dentatura sana e integra, una capigliatura assestata vi impressionerà più favorevolmente di un viso dai lineamenti classici, ma che abbia un colorito malsano, una dentatura guasta, una capigliatura trascurata.
Nulla di difficile, dunque; i nostri lettori sanno già a meraviglia come ottenere questa qualità. Noteremo solo che il fascino fisico dipende in parte dalla volontà e in parte dall'azione del morale sul fisico. Osservate le donne che vogliono rimaner giovani, e ne avrete una prova.
3. Lo sguardo (?) e la voce (?).
Lo sguardo convenientemente esercitato seduce e soggioga: la sua importanza è assai più considerevole di quella della bellezza puramente fìsica degli occhi. Questo è il concetto della "fascinazione" e della "forza fascinativa". 
Per sviluppare tale qualità è comunque necessario esercizio.
Anche quando essi sono ben conformati, bisogna infatti imparare a dare agli occhi, mediante una appropriata cultura, un'espressione speciale perchè abbiano tutto il loro splendore.
Non si tratta — come si potrebbe supporre — di dar loro una dura fissità. Persino nelle pratiche ipnotiche si è abbandonata la fissazione brutale e si usa piuttosto uno sguardo dolcemente penetrante che ritiene l'attenzione e intorpidisce insensibilmente la volontà dell'ipnotizzato.
Il concetto è quello della "fascinazione", che è una disciplina a sé stante da noi tra l'altro approfondita in altro luogo...
Chiamiamo infatti "forza fascinativa" un insieme di elementi intangibili che vengono messi in azione ogniqualvolta ci troviamo in presenza di un'altra persona, senza che necessiti alcuno sforzo da parte dell'operatore per esercitarla. In tale natura è innegabile la correlazione con il concetto di "presenza" (boudh sta).
Sotto l'aspetto psicologico, oltre al suo effetto attraente, uno sguardo coltivato permette di esprimere i più diversi pensieri e sentimenti con una intensità che impressiona profondamente; inoltre l'azione ipnotica di un tale sguardo dà a chi lo possiede un ascendente prezioso.
Con la pratica della fascinazione si possono eseguire una serie di esercizi molto simpatici che vengono anche chiamati "esercizi di base"
Insegneremo qui ora alcuni di tali esercizi di base applicati, supponendo la fissità già ottenuta.
1° - In un salotto, in chiesa, a teatro, al cinema o in altro luogo di riunione, dove parecchie persone si trovano sedute le une davanti alle altre, fissate nella nuca una persona posta davanti a voi a una distanza di 2-3 metri, concentrando tutta la vostra energia sull'idea di agire su di essa e farla voltare, ciò che accadrà se la persona è sensibile. Si può anche dirigere l'azione degli occhi sulle due scapole o riunirle in un punto, per es. su una delle prime vertebre dorsali. È interessante notare che molto spesso la persona reagirà IMMEDIATAMENTE dopo il vostro sguardo.
2° - Ritentate l'esperienza in strada, rimanendo due metri dietro la persona scelta.
3° - Riuscita la seconda esperienza, si può volere che la persona si volti a destra o a sinistra. Formulando chiaramente nel vostro pensiero l'idea di destra o sinistra, si perviene assai facilmente allo scopo. Questo si può anche fare osservando un gruppo di persone che camminano per la strada ed è un esercizio molto facile.
4° - In ferrovia, in tram, scegliete un individuo seduto in faccia a voi, ma il cui posto sia sensibilmente a destra o a sinistra di quello che vi è dirimpetto. Simulate di guardar diritto in modo da lasciargli credere che non lo vedete, ma guardatelo obliquamente, dirigete su di lui una corrente mentale più forte che vi è possibile, e ditevi con tutta l'energia di cui vi sentite capace, che volete che egli guardi nella vostra direzione. La persona scelta diventerà presto irrequieta, nervosa, come se avesse coscienza di una forza che la domina, e finirà per guardare dalla vostra parte o anche per fissarvi.
5° - Mettetevi alla finestra e guardate una persona che viene verso di voi. Se la fissate con energia sufficiente esprimendo la volontà che alzi la testa e vi guardi, essa lo farà quasi invariabilmente, obbedendo al vostro richiamo mentale. L'esperienza può esser fatta collo stesso processo in condizioni inverse; vale a dire voi fissate passando nella via una persona alla finestra. Due elementi d'azione entrano in scena in questa serie di esperienze: la potenza magnetica dello sguardo e la concentrazione del pensiero. Allorquando queste esperienze sono riuscite una volta su due, si ha coscienza che si può dominare gli altri e imporre la propria volontà in larghissima misura. Altri esperimenti si possono allora tentare coll'aiuto di un amico o di una persona qualunque. Supponiamo che si voglia ottenere da costui un servigio oppure un oggetto dal quale non vuol separarsi. Si concentrerà il proprio pensiero sull'idea che egli deve consegnare questo oggetto, e senza che egli sospetti quale azione si vuol esercitare, vi metterete di fronte a lui e discorrendo della soddisfazione che provereste se aveste l'oggetto sia pure per pochi minuti, si fìssa il soggetto dell'esperimento con dolcezza e persistenza, come a far penetrare nel suo cervello l'idea di consegnare l'oggetto.
Se la penetrazione dello  sguardo è sufficientemente sviluppata e se la concentrazione del pensiero è abbastanza grande, si nota ben presto che ogni parola esercita sul soggetto una sorta di effetto fisico che va diritto allo scopo da raggiungere. L'interlocutore, che non tarda a esser soggiogato più o meno completamente, abdica e finisce per abbandonarvi l'oggetto che desiderate.
Vi è qui evidentemente un principio di ipnotizzazione. Fino a che voi tenete qualcuno sotto il vostro sguardo, voi diminuite sempre più notevolmente la forza del suo giudizio e della sua volontà. Maneggiando in modo opportuno questo principio, per es. durante un lungo colloquio, siate certo che riuscirete a turbare profondamente l'interlocutore. Ricordatevi che ciò che avrete detto facendo uso dello sguardo centrale (cioè alla radice del naso, tra i due occhi) resterà incrostato nella sua memoria. Con la padronanza dell’esercizio siete in grado di penetrare profondamente nell’inconscio del soggetto. Le vostre parole possono anche non aver avuto sull'istante un successo conforme ai vostri desideri, ma esse continueranno però a occupare lo spirito del soggetto.
Se volete evitare di subire voi stessi l'ascendente della persona colla quale conversate, interrompete il vostro sguardo fìsso centrale non appena essa prende la parola, dirigetelo sopra o sotto i suoi occhi, ma non negli occhi. Occorre una lunga pratica per conservare la piena integrità del giudizio al cospetto di una persona che vi guarda fìsso negli occhi.
Quando in società poserete per alcuni secondo uno sguardo indifferente ma ben fìsso e sostenuto su qualcuno esprimendo mentalmente il desiderio che questo tale si senta spinto a ricercarvi, farete nascere in costui questo desiderio.
Il fascino vocale si scompone in due elementi: il timbro della voce, la sua sonorità, che dilettando l'orecchio, commuove facilmente, addormenta il raziocinio, la resistenza, e turba i più sensibili; in secondo luogo la nettezza dell'articolazione.
Più che la dizione corretta è necessario che la parola e la pronuncia sia estremamente chiara. La pronuncia chiara corretta cesella la parola in rilievi precisi che si incidono nello spirito e facilita il consenso a quanto si esprime. Un semplice metodo: spesso vi è una tendenza a saltare le ultime vocali. Un esercizio molto utile è porsi davanti allo specchio e pronunciare le parole molto chiaramente, facendo molta attenzione all'ultima vocale.  L'arte di persuadere di cui studieremo più avanti la tecnica, ha bisogno di una voce buona e di un'articolazione distinta.
Non potendo qui dare totalmente questo insegnamento, ci limiteremo a osservare che nella pratica, senza dare alla propria parola un tono enfatico e teatrale, bisogna abituarsi a non precipitare mai l'emissione delle parole. Parlare a precipizio, mangiare certe lettere o certe sillabe, toglie alla voce ogni carattere persuasivo. Bisogna inoltre evitare gli “effetti”, le modulazioni, le esclamazioni brusche e bandire assolutamente ogni scoppio di voce. Nei nostri corsi insegniamo a prendere controllo di questi elementi ed osserviamo correntemente come questo permetta la creazione di un’”aura specifica” nella sala ed attorno all’oratore. 
Quanto al modo di esprimersi, diremo che l'uomo magnetico deve procedere all'inizio della sua pratica per affermazioni. L'affermazione è un blocco inattaccabile che non lascia posto al dubbio o alla discussione. Solo successivamente l'uomo magnetico imparerà l'arte di porre le domande. È anche possibile porre domande, ma con estrema sicurezza di sè.
4. L'espressione e l'atteggiamento.
Sarebbe troppo lungo ora insegnare anche come si abolisce la timidezza e si acquista l'impermeabilità alle emozioni. Questo può essere ottenuto infatti facilmente con semplici esercizi di PNL3 o Rilascio Emozionale. Modificare le proprie reazioni organiche e psichiche è comunque un processo su più livelli e lungo, in quanto, pur essendo le tecniche semplicissime, a volte sono necessari anni per capire come mirarle al meglio.
Il risultato ne vale comunque la pena giacché come abbiamo dimostrato altrove “il nostro carattere è la manifestazione del funzionamento fisico”.
Qui dobbiamo aggiungere altre osservazioni.
In presenza di chicchessia, in ogni circostanza, dovete sforzarvi di conservare una perfetta serenità interiore per poter pensare, concepire, decidere liberamente, per parlare senza esitazione e influenzare l'ambiente nel senso esatto voluto dalle vostre aspirazioni. Ricordatevi che ogni sforzo, anche piccolo, per agire (anche se avete l'impressione di non poterlo osare), concorre ad aumentare il senso di sicurezza in se.
Quanto all' esteriorizzazione dei nostri sentimenti contrapporremo, per farci intendere, la mobilità meridionale alla flemma inglese. Quale delle due è il miglior mezzo per influenzare? La mobilità, che sembra sottolineare, commentare, rinforzare il significato delle nostre parole, parrebbe a prima vista il partito migliore; ma ha tre inconvenienti: necessita di una grazia innata poco frequente o un'educazione speciale, favorisce la formazione precoce delle rughe; suppone un'espansività funesta alla influenza individuale. Inoltre esigendo un forte dispendio nervoso, si oppone a uno dei principi fondamentali del magnetismo personale e cioè che mentre l'espansività respinge, la condensazione di sé attira. Sarà dunque meglio adottare almeno all'inizio il secondo sistema in quanto più semplice da gestire ed immediato, e per esercitarvi vi consigliamo di mettervi davanti a uno specchio e imporvi una immobilità marmorea d'espressione, mentre andate pensando successivamente a delle cose comiche, tristi, piacevoli, ripugnanti, banali, patetiche, ecc. Applicherete poi lo stesso principio parlando. Successivamente, quando sarete esperti potrete anche fare l'opposto: espressione cangiante e pensiero sempre calmo e distaccato.
Entrambe le tecniche vi daranno maggiore padronanza di voi stessi.
Ricordatevi che la vostra maschera facciale è modificabile. In conseguenza di un fenomeno psico-fisiologico ben noto, ogni immagine mentale reagisce per via vaso-motoria sull'organismo e vi determina degli effetti corrispondenti al suo oggetto.
Influenzare il corpo - psicosoma
Ecco un esercizio che vi consigliamo di ripetere ogni giorno durante un certo tempo. Chiudete gli occhi e assorbitevi nella contemplazione interiore del viso che vorreste avere. Immaginatelo nettamente al posto del vostro. Scegliete, se volete, un modello materiale fra i capolavori della pittura o della scultura. Non ditevi che vi è impossibile diventare somigliante a questo modello, ma che potete abbellirvi notevolmente.
I lavori più seri di scienziati fisiologi hanno dimostrato che un'idea a lungo sostenuta (suggerita) di una piaga in un punto determinato del corpo, crea dopo alcune ore d'incubazione un essudato sanguigno reale. Lo studio delle scienze psichiche mostra che il nostro organismo è dotato di una facoltà o funzione criptoide che dà alle nostre rappresentazioni mentali un'azione precisa sulla nostra sostanza. In altre parole quello che immaginiamo può riflettersi nel corpo penetrando nel nostro inconscio49. Così il desiderio di piacere (inteso come creazione di un’immagine mentale chiara), di affascinare, sono efficaci. Ardenti e sostenuti, questi desideri hanno già operato e operano ogni giorno dei miracoli.
I gesti o i movimenti frequenti, bruschi, nervosi, impulsivi, sono contrari al fascino. Ricordatevi che dovete destare una certa ammirazione pel vostro calmo viso, i vostri occhi espressivi e pieni di tranquilla sicurezza, la vostra voce gradevole e la vostra parola distinta. Conformate il vostro atteggiamento a questo scopo.
Cogli estranei o i famigliari conservate un riserbo esteriore perfetto. Non date segni di agitazione, di sorpresa, di contentezza puerile per ogni piccola cosa. Evitate di sorridere e sopratutto di ridere per qualunque inezia. Checché ascoltiate, non uscite mai in esclamazioni.
Parlate in modo da dare l'impressione di una persona che si può difficilmente commuovere e che, quantunque squisitamente cortese con tutti, non accorda con facilità la sua speciale attenzione a qualcuno. Allora il minimo vostro segno di interesse verrà apprezzato. Rispetto alla persona che vi interessa di più, moderate la vostra espansività. L'intimità del vostro io deve rimanere misteriosa per conservare la sua attrattiva. Non prodigate i vostri piccoli favori, sorrisi, parole amabili, attenzioni, ecc. E soprattutto non permettete alla persona in parola di rendersi conto, che voi ci tenete che essa si comporti con voi nella tale e tal guisa.
Queste sono consegne esteriori, ma vi aiuteranno a divenire simile alla persona in stato di presenza che è naturalmente magnetica. Il fine è la coscienza di quello che fate. In realtà nel momento in cui siete consapevoli, potrete anche lasciare da parte queste istruzioni in quanto puramente esterne. Ma fino al momento in cui non avrete capito ciò queste semplici righe vi saranno utili. 
5. Concentrazione e isolamento.
La concentrazione si può definire un'attenzione superiore. L'attenzione è la facoltà che il nostro spirito possiede in grazia al potere più o meno elevato di fissarsi su un oggetto e afferrarne con maggiore o minor rapidità tutti i caratteri e tutte le relazioni. 
La concentrazione può andare dalla concentrazione meditativa alla fissità. La mente si evolve infatti secondo un processo continuo di trasformazione. Quello che proponiamo quindi come base è prendere coscienza dello sviluppo naturale del pensiero e notare come si sviluppa secondo leggi naturali. Lasciare evolvere i pensieri è quindi importante. Quello cui bisogna mirare e che chiamiamo "concentrazione" è  intanto la direzionalizzazione dello stesso pensiero.
Ma a che serve la concentrazione per il Magnetismo Personale? Serve ad assicurarci la padronanza su noi stessi50.
Chi è impulsivo infatti, colui che come il ragazzo scambia per realtà i suoi desideri e i suoi timori, si spaventa per un nonnulla. Infatti le sensazioni false ed esagerate sono provocate dalla mancanza di attenzione. Un giusto colpo d'occhio sui fatti basta a ricondurre alle proporzioni della realtà lo spauracchio da cui ci siamo lasciati sorprendere; serve insomma a dominarci.
Concentrazione su di una cosa sola
Il segreto della concentrazione consiste tutto in questa frase: “Non pensate a due cose in una volta”. Sembra un precetto facilissimo e invece è estremamente difficile. Sono rari coloro che riescono a leggere una mezza pagina senza frapporre due o tre pensieri estranei all'argomento della lettura. Sono rari coloro che in un colloquio sono capaci di immedesimarsi con l'interlocutore mentre questi parla.
Un concetto simile esiste anche nello Zen (una disciplina giapponese simile al Bhoudh Sta) ed ha utilità quotidiana.
Il manager Zen quando legge una lettera, legge una lettera, quando partecipa ad una riunione partecipa ad una riunione e via dicendo.
Il manager non Zen quando legge una lettera pensa alla riunione, quando partecipa alla riunione pensa a cosa farà dopo e così via...
Il primo ha ovviamente più efficacia del secondo.
Anche il Raja Yoga, lo Yoga Reale, porta molta attenzione su questo concetto.
Noi sappiamo già che il pensiero è una forza e che tutto ciò che non si applica alla cosa su cui si deve pensare è dunque forza perduta.
“Mentre compite un atto fisico — se voi pensate a tutt'altra cosa, sciupate la vostra forza e il vostro pensiero. Prima di affondare uno spillo in un cuscinetto, voi avete proiettato fuori di voi il pensiero, in sostanza, un piano per affondare questo spillo. Questo piano è una forza. Voi dirigete questa forza sul vostro corpo che ne è lo strumento. Voi non dovete mescolare questo piano con un altro progetto per fare un'altra cosa, mentre la vostra mano pianterà questo spillo. Se lo fate, mandate la vostra forza — o tentate di mandarla — in due direzioni alla volta. Ogni pensiero o ogni atto d'impazienza, per quanto piccoli siano, vi costano una perdita di forza senza profitto. Se talvolta siete stanchi di camminare, mentre il vostro cervello ha lavorato, si è torturato, ha fatto dei progetti, se allora scacciate tutti questi pensieri e mettete tutta la vostra intelligenza, tutta la vostra attenzione, tutta la vostra forza nelle gambe, sarete sorpresi di sentir tornare il vigore e la fatica abbandonarvi”.
Questa legge è la stessa per tutti gli atti della vita. Allenatevi alla concentrazione per un solo atto, e vi allenerete a versare la piena della vostra intelligenza su tutti gli atti. Allenatevi a mettere tutto il vostro pensiero in ogni azione, impedite a questo pensiero di disperdersi su un'altra cosa e vi allenerete a dirigere la pienezza delle vostre forze sul vostro discorso quando parlate, sulla vostra abilità quando lavorate colle mani, sulla vostra voce quando canterete, sulle vostre dita quando domanderete loro qualche lavoro delicato, su tutti i vostri organi e su tutte le funzioni del vostro essere che avrete l'occasione di esercitare.
Chi vuol avere un'idea della potenza del pensiero ad esempio sulle funzioni organiche, provi, subito dopo il pranzo a stendersi su di una poltrona e concentrare il suo pensiero su questa, frase : “Io digerisco bene: io digerisco perfettamente”. Cerchi di vedere cogli occhi della mente, e senza mai staccare il pensiero, il proprio stomaco a cui affluiscono i succhi gastrici che intaccano il cibo poco prima ingerito, che compie i suoi movimenti peristaltici il chilo che passa nell'intestino... e constaterà che realmente la sua digestione si compie in un tempo assai minore del consueto.
Se noi coltiviamo il potere di localizzare le nostre forze su un solo atto, coltiviamo anche la facoltà di trasportare tutta la nostra intelligenza da un soggetto a un altro. Vale a dire, possiamo in tal guisa trasportare il nostro mentale da una preoccupazione noiosa a un piacere, e dimenticare un'afflizione in un lavoro lieto.
Ci sono varie metodiche per sviluppare la concentrazione: alcuni autori raccomandano e confidano in gran segreto degli esercizi di concentrazione, tali come: sgranare i chicchi di un rosario, contare da 100 a 1, girare i pollici l'uno sull'altro, ecc. 
Questi esercizi sono sicuramente utili e possono agire da elemento rafforzante. È comunque fondamentale iniziare dal quotidiano. Un individuo intelligente comincerà a  concentrarsi già mentre legge un buon libro, oppure analizza un oggetto qualsiasi, una persona, oppure discute mentalmente un problema che lo interessa.
Ciò a cui bisogna badare è di imparare a fissarsi su un oggetto o un problema SOLO per un tempo sempre crescente.
Concentrazione e vuoto mentale
Perchè i pensieri sono cose e la loro emissione è accompagnata da una emissione di forza, per accumulare magnetismo personale è necessario non solo saper pensare, cioè regolare convenientemente il corso dei propri pensieri, ma anche, in certi momenti, saper non pensare a nulla.
Se noi riusciamo ad arrestare completamente per un tempo più o meno lungo l'emissione dei nostri pensieri, forse è probabile che la riparazione delle forze avverrà in un tempo incomparabilmente più breve che se non sappiamo far ciò.
L'abilità di non pensare a nulla è assai diversa dalla distrazione. Quasi sempre noi passiamo a nostro malgrado da un'idea all'altra e questo stato di continua mobilità è paragonabile in certi casi ad uno stato patologico. Chi agisce così, non ha mai forza sufficiente per proiettare una luce vigorosa su un pensiero importante. Al contrario, dobbiamo pensare non automaticamente ma volontariamente, colla massima intensità di cui siamo capaci; ma per riposarci dall'inevitabile perdita di energia che risulta da tale sforzo, dobbiamo poi saper non pensare a nulla.
Come realizzare il vuoto mentale
Ma come si fa a pensare a nulla? E estremamente difficile. Noi abbiamo all'infuori dei nostri pensieri coscienti, un pensiero continuo, incosciente, una preoccupazione di un determinato ordine che accompagna come un'orchestra in sordina la nostra attività. Oggi per es. è il pensiero di un impegno materiale o morale, domani sarà una preoccupazione per la vostra salute, posdomani l'idea di un viaggio. Notate bene che non è affatto necessario che voi abbiate chiara in mente questa preoccupazione. Non occorre: essa è sufficiente a dare un tono speciale a tutta la vostra attività o meglio alla vostra sensibilità. È come una tinta determinata che colora il campo del vostro mentale.
Ebbene: per riuscire a non pensare veramente a nulla, bisogna sapersi spogliare anche di questo pensiero-non-pensiero, cancellarlo come con una spugna si cancellerebbero dei segni in gesso su una tavola nera, mettersi nello stato neutro, indifferente che i Greci chiamavano atarassia.
Il Durville riassume così l'allenamento  indispensabile per raggiungere a poco a poco questo stato:
“Ritirarsi in una camera in penombra, lontano da ogni rumore, prendere le precauzioni necessarie per non essere disturbato. Disporsi comodamente in una poltrona o coricarsi sul letto, colle palpebre abbassate senza sforzo sui globi oculari e i pugni semichiusi. Allora rilassare completamente i muscoli, nel modo più assoluto e nella maggior calma fare uno sforzo mentale, prima per attirare a sé le forze esteriori, quindi per arrestare l'emissione dei pensieri. La bocca deve rimaner chiusa senza che le labbra sieno serrate e la respirazione deve farsi solo dal naso. Il campo della coscienza deve essere interamente chiuso e bisogna, non appena sorge, respingere qualunque pensiero, quale esso sia”.51
Bisogna insomma creare in se stessi ciò che i suggestionatori chiamano lo “zeroideismo” cioè l'assenza assoluta di idee. Per aiutarsi, cercare di fissare il pensiero sull'idea del nero, immaginando di “veder del nero”, un punto nero, o una macchia nera, o un murò tutto nero. Se qualche pensiero estraneo si frappone, scacciatelo con un breve sforzo volontario e tornate a veder del nero... del nero... non pensate che al nero. In conclusione il procedimento si fa in tre tempi:
1° Isolarsi.
2° Rilassarsi.
3° Arrestare il lavoro cerebrale o per meglio dire, dissociare ogni cerebrazione cosciente.
Il zeroideismo totale è possibile solo nello stato di coscienza oggettiva o Bhoudh Sta. Fin che la mente è sveglia il suo meccanismo si orienta abitualmente infatti in due modi : o su un'idea fìssa, o passando da una a un'altra idea secondo le leggi associative. Ciò che importa fare per poter riposarsi è di rompere il pensiero logico, cioè la rappresentazione logica che le immagini suscitano in noi. Ad esempio, “Veder del nero” e null'altro che del nero non è cosa facile e del resto non è necessario. A uno riuscirà meglio una monoideazione diversa : per es. : l'idea di un fiume che scorre, di una corda che continua all'infinito e che il nostro pensiero si incarica di svolgere senza posa, ecc. A un altro riuscirà meglio il proposito di “negare attenzione a ogni pensiero cosciente” scacciando da sé le idee colla stessa tranquilla insistenza con cui un cavallo ciondola la coda per scacciare le mosche.
Per chi vuole andare oltre, potrà cercare di arrivare allo zero assolluto, allo stato di "Bhoudh Sta", anche se per sviluppare il magnetismo personale non è necessario arrivare così in là: il Bhoudh Sta è infatti un insegnamento di presenza totale. La meta è la coscienza diretta dell'Universo, che è l'unica vera libertà. E’ la coscienza del vuoto, dello stato di zero (0) cioè di quella che Platone chiamava l’idea delle idee.52 Mentre la nostra vita è invece costantemente tirata tra gli opposti simboleggiati dalla coppia più (+) e meno (-). Già comunque avviarsi su questa strada può essere utile.
Tale conoscenza di base è solo possibile al di là dei nostri pensieri che ci occultano la percezione della realtà.
 Noi esseri umani spesso non agiamo e non vediamo direttamente il mondo. In altre parole non siamo effettivamente coscienti.  Quel che accade è che ciascuno di noi crea, a seguito dell'impatto con la società una rappresentazione del mondo in cui vive e questa diviene la sua realtà che però è totalmente immaginaria. Gli indiani parlano a tal proposito del concetto di MAYA o illusione: con questo intendono che quello che percepiamo è solo quello che percepiamo attraverso i nostri sensi e non è la realtà finale, che è impercettibile e si puo’ chiamare AKASHA.
Arrivare alla realtà significa essere liberi ed al contempo risvegliarsi.
Essere risvegliati è al di là delle emozioni, anche se non nega l'esistenza del concetto di amore, cui da una definizione più vasta.
In realtà l'uomo veramente "sveglio" è il solo capace di amare veramente in quanto è cosciente, totalmente, dei legami esistenti tra gli esseri. L'uomo normale ama o non ama in funzione delle sue illusioni mentali, senza rendersi conto del fatto che i suoi sentimenti sono legati ad influenze esterne o allo stato di salute dei suoi organi. Il Bhoudh Sta non è un insegnamento religioso: si tratta di una filosofia pratica che può condurre una persona ad uno stato di coscienza superiore indipendentemente dalla sua appartenenza confessionale. 
Chi lo sviluppa sviluppa contemporaneamente anche il magnetismo personale. 
Si tratta comunque di un livello estremamente elevato, e per la maggior parte delle persona sarà già sufficiente un certo grado di concentrazione mentale.
Riassumendo, diremo che nostra preoccupazione costante deve essere l'arte di utilizzare le proprie forze in blocco, dirigendone tutta la potenza su un punto solo. La nostra deve essere una vera tattica di guerra: il pensiero, l'energia mentale non devono trovarsi sparpagliati su una superficie troppo vasta, giacché nessuna forza propulsiva né alcuna resistenza è in tal caso possibile. Se invece riuniamo le nostre energie in un fascio, potremo resistere a un urto formidabile o a nostra volta dare l'assalto a una fortezza.
6. La concentrazione meditativa.
Passiamo ora alla concentrazione meditativa, che è una particolare maniera di pensare per fortificarsi e vedere la realtà.
La concentrazione meditativa è un modo di utilizzare la propria mente consistente nel conservare un sentimento favorevole, impedendogli di traversare troppo rapidamente il campo della coscienza, per obbligarlo a sopire in noi le idee e i sentimenti sfavorevoli che potrebbero ancora assalirci; nel portare sulle diverse circostanze della vita uno sguardo penetrante per afferrarne i minimi particolari; nell'utilizzare fruttuosamente le risorse che sono a nostra disposizione ed evitare i pericoli ai quali siamo costantemente esposti. La concentrazione meditativa permette di acquistare la forza, la resistenza, la virtù che caratterizzano gli animi elevati; essa ci assicura il mezzo di armarci per il presente e prepararci per l'avvenire. Essa ricorda la concentrazione, ma con minore fissità.
Tecnicamente è la mente inconscia che porta idee alla mente conscia la quale centrale le osserva.53
Per utilizzarla efficacemente bisogna trovarsi  in buone condizioni fisiche e morali e prepararsi coll'isolamento durante 5-6 minuti almeno. Aprite allora completamente il campo della coscienza per ricevere tutti gli influssi, tutti i pensieri, tutte le idee, tutti i sentimenti che possono arrivarvi; discuterli, conservare i buoni, respingere i cattivi e concentrare la propria energia sulle risoluzioni che si vogliono prendere.
Se non si fissa la propria attenzione su un soggetto speciale, si cerchi di evocare le idee di bello, di bene, di buono, di utile, far nascere in sé dei sentimenti d'interesse generale, risvegliare dei moti d'affetto, scoprire una nuova via che possa riuscirvi utile, esaminare delle norme di condotta.
Fissando al contrario la propria attenzione su un soggetto determinato, si cerchi di considerarlo sotto tutti i punti di vista, in tutti i particolari, allo scopo di bilanciare i vantaggi e gli inconvenienti; si ragioni sugli uni e sugli altri per calcolare le probabilità di riuscita e giungere più sicuramente allo scopo che si ha di mira.
Dal nostro punto di vista, possiamo prendere come soggetto di meditazione lo sviluppo della nostra personalità magnetica, analizzando tutte le impressioni che non mancheranno di farsi sentire, cercando di ben comprendere il vantaggio di nulla trascurare per giungervi. Si può quindi prendere un soggetto particolare “volere, per esempio, sbarazzarsi di un difetto e sviluppare più particolarmente la tale o tal'altra qualità che si desidera mettere al suo posto”.
Si può meditare dovunque: nei campi, nei boschi, in ogni ora del giorno e della notte; ma è sopratutto nella solitudine che si ha maggior vantaggio a meditare. A nostro avviso la miglior meditazione è quella che si fa alla sera coricandosi, a patto di addormentarsi sulla risoluzione presa, vale a dire pensando dolcemente di fare per l' avvenire la tal cosa o di non fare la tale azione.
Uno scoglio da evitare è di abbandonarsi alla fantasticheria (la “luna” ? intesa qui in senso negativo), giacche in questo stato l'attenzione sonnecchia lasciando scorrazzare liberamente le idee e i sentimenti nel campo della coscienza e concatenarsi sotto l'azione delle influenze più insignificanti e più impreviste. La fantasticheria sentimentale, che conduce facilmente alle idee tenere, è particolarmente nociva allo sviluppo della personalità magnetica, giacché è suscettibile di farci perdere la nostra energia.
Ben diretta, la meditazione diventa uno dei fattori più importanti dello sviluppo della personalità magnetica.
7. Metodi efficaci di accumulare e sviluppare forza magnetica.
Tutta l'arte di sviluppare il magnetismo personale si riduce in fondo all'arte di utilizzare le forze che gli altri disperdono inutilmente o con danno di se stessi.
A questo proposito osserviamo l'utilizzo di varie forze:
La Respirazione Ritmica e Cosciente
Il desiderio.
Forza Endocrina (Kundalini)
Aumentare il Magnetismo con la Respirazione Ritmica e Cosciente
La Respirazione Ritmica e Cosciente può essere una tra le migliori maniere di accumulare maggiore magnetismo in voi54.
La respirazione è l'attività di base dell'uomo, che lo mette direttamente in contatto con la sua natura.
Da sola. la respirazione può migliorare e trasformare l'organismo,  ma prima dobbiamo migliorarla. Bisogna notare che ogni individuo, finchè la sua mente non si risveglia a questo concetto, che può migliorare, trasformare ed approfondire la sua respirazione, non utilizza che la respirazione cosiddetta "materna", a lui trasmessa dalla madre.
Questa respirazione, a seconda che sia ampia, breve, regolare, compulsa, condiziona tutte le manifestazioni di vita dell'individuo nella sua esistenza; determina anche la durata di via dell'individuo sulla terra.
È compito dell'individuo liberarsi dalla schiavitù e dal potere in cui è tenuto da questa paralizzante condizione ereditata.
Chi non ne è cosciente, subisce dei contraccolpi, degli imprevisti, finisce a volte bruscamente la sua esistenza.
Il concetto base è la "respirazione ritmica".  Bisogna, per liberarsi da questo limite, imporre, stabilire in sé un ritmo respiratorio volontariamente determinato, acquisire attraverso l'esercizio una respirazione profonda cosciente controllata: il "respiro individuale" che è anche "respiro dell'individuo".
In questa maniera, invece di essere conseguenza degli avvenimenti esterni, diveniamo elemento equilibrato partecipante alla realtà.
È solamente allora, quando l'individuo arriva a fare suo con l'esercizio questo ritmo respiratorio profondo e cosciente, che arriva ad essere sé stesso, e che può agire secondo la sua individualità e secondo i suoi piani.
Il respiro individuale può stabilirsi su di un ritmo di sette secondi per l'inspirazione e sette secondi per l'espirazione, che è bene raggiungere progressivamente. La respirazione media in assenza di esercizio è invece intorno ai due o tre secondi. Il fine di questi esercizi ritmici è quindi permettere a ciascuno di raggiungere il ritmo del suo "respiro individuale", che lo porterà a conoscersi, a penetrare e comprendere la naturale scienza della vita. Non bisogna credere che gli esercizi per la respirazione siano solo consigliabili nel tempo in cui uno si dedica allo studio del magnetismo personale. I ragazzi stessi dovrebbero essere istruiti a respirare nel modo dovuto non appena siano in grado di comprendere e dovrebbero essere incoraggiati a prendere l'abitudine di fare ogni mattino gli esercizi suaccennati.
Il concetto di “ritmo” ha inoltre profonde conseguenze a livello psicologico e generale dell’organismo.
Primo esercizio base di respirazione ritmica
Fase di distensione Preliminare
Incominciamo con il descrivere la posizione seduta, che sarà la stessa per ognuno dei successivi esercizi ritmici. n questa posizione eseguiremo una distensione preliminare che moltiplica naturalmente l'efficaci dell'esercizio ritmico. Tutto il segreto dello sviluppo consiste infatti nella facoltà che ha l'uomo di potersi concentrare interamente su quello che esegue. Gli esercizi ritmici fatti senza partecipazione del pensiero sarebbero efficaci solo in parte. Ugualmente l'effetto è moltiplicato da una distensione preliminare.
I piedi devono poggiare piatti sul pavimento. 
Né la schiena né le spalle devono toccare la sedia.
Le spalle e le braccia devono cadere naturalmente verso il basso
Le mani sono posate sulle cosce ed i gomiti sono contro il corpo.
I piedi non si toccano, ma formano una V.
Fate attenzione a mantenere agio e calma durante tutto l'esercizio
Fissate un punto davanti a voi. Tale punto sarà osservato durante tutta la durata dell'esercizio.
Respirate ora cinque o sei volte rapidamente, l'ultima volta, espirando, diventate cosciente del vostro corpo
Cominciare ora un rilassamento progressivo del corpo
Fatto questo, potrete incominciare ad eseguire l'esercizio ritmico di respirazione.
Esercizio ritmico base
Nella posizione perfettamente diritta descritta poc'anzi, cominciare con una lunga espirazione. In seguito incominciare ad inspirare profondamente e regolarmente, progressivamente, contando mentalmente sette secondi, od ancor meglio, scandendo su sette pulsazioni del cuore. Mantenere lo sguardo sul punto di concentrazione. L'espressione del viso deve essere calma e soddisfatta. Seguire mentalmente le correnti d'aria all'interno del corpo. Dopo aver inspirato, trattenere durante tre o quattro secondi. Dopodichè espirare durante ugualmente sette secondi. Rimanere a questo punto a polmoni vuoti per quattro secondi, prima di riprendere una inalazione di sette secondi.
È possibile anche ridurre la durata di queste inspirazioni ed espirazioni, ad esempio 4 secondi di inspirazione e 2 secondi di tenuta. L'esercizio può essere eseguito tre volte al giorno per tre minuti: un totale di nove minuti dedicati al benessere ed alla crescita individuale.
Aumentare il Magnetismo attraverso il controllo e la direzionalizzazione della potenza del Desiderio
Il desiderio è una corrente mentale carica di potenza.
Tutti i desideri utilizzano infatti il potenziale umano. Agiscono come delle correnti elettriche rette da leggi analoghe di attrazione e di repulsione.
In altre parole noi vogliamo andare verso quello che corrisponde ai nostri desideri ed allontanarci da quello che non corrisponde. L'uomo medio dedica un'incredibile energia a soddisfare una serie di desideri alcuni dei quali sono tra l'altro anche dannosi al benessere dell'individuo.
Tutto questo va a detrimento della potenza magnetica.
Distinguiamo a questo proposito vari tipi di desideri che diminuiscono il magnetismo personale:
Abitudini Compulsive: Generalmente, fatte salve poche necessità essenziali, la maggior parte dei desideri sono verso necessità esteriori che sembrano dare un appagamento, ma rarissimamente corrispondono ad un reale bisogno. Il 98% dei desideri dell'essere umano sono infatti ingenerati inconsciamente e fuori dal suo controllo.
Sono quindi molto spesso una semplice "reazione automatica".
Questo lo si vede chiaramente nelle abitudini compulsive: cibo, fumo etc... che sono anche il campo di applicazione ideale della metodica indicata ora. Si tratta di desideri per cose che non sono reali necessità ed in certi casi addirittura dannose per l'organismo. In realtà stiamo andando a cercare fuori di noi stessi una soddisfazione che può essere solo all'interno di noi stessi. Quando voi cedete a tale tipo di desideri, sperperate e diminuite per conseguenza la vostra potenza di attrazione; sradicate il magnetismo che avrete dovuto tenere in riserva per attirare a voi le buone cose della vita. Quando avrete imparato a considerare il desiderio non come un ostacolo ma come una risorsa, il vostro successo sarà invece assicurato.
Emozioni Compulsive: La forza del desiderio si manifesta sotto un gran numero di correnti mentali, come l'impazienza, la collera, la prodigalità, la noncuranza o la vanità. Quest'ultima corrente è quella che indebolisce di più. Essa si manifesta sotto forme talmente insidiose che noi non ci rendiamo conto il più delle volte che cerchiamo deliberatamente di soddisfarla. Ad esempio, mancanza di concentrazione sul lavoro, incapacità di portare a termine qualcosa perché subito un nuovo pensiero sopravviene etc…
Vi sono due maniere di affrontarle.
Un Primo Modo di Procedere è, non appena sentite una corrente di tale tipo di desiderio, di trattenerlo in voi, di rifiutarvi di soddisfarlo55. Mediante questo sforzo cosciente della vostra volontà, voi vi isolate dalla scarica indebolitrice di forza e nel medesimo tempo create uno stato di attrazione che esisterà sino a quando questo desiderio non si neutralizzerà essendo soddisfatto.
Sviluppate una specie di "potenziale personale" che diviene sempre più forte. Il meccanismo può anche essere visto in questa maniera: il magnetismo sano è sempre presente e si manifesta in maniera direttamente proporzionale a come la personalità prende coscienza di sè. In poche parole il magnetismo sano è legato al sentimento di presenza ( sole 1). La presenza (intesa come 1) è al di là del rifiuto del desiderio o anche dell'accettazione di quello che si presenta in quanto è lo stato dell'essere al di là delle vicende quotidiane (così come il sole è indifferente agli avvenimenti terrestri). Nel momento nel quale rifiutate la soddisfazione del desiderio dovete fare appello ad una parte più profonda di voi rispetto al desiderio stesso, alla vostra presenza. Quindi vi avvicinate alla sorgente del potere personale.
Ovviamente possiamo distinguere varie situazioni di maggiore o minore facilità di quest'approccio:
Facciamo un esempio di una situazione semplice di controllo di un'emozione compulsiva. Molta gente ha il desiderio continuo di sorprendere gli altri; questo a volte in realtà è un desiderio inconscio di approvazione. Scegliamo a questo proposito il desiderio di sorprendere. Quando avete una notizia per quanto non comune, nonostante il piacere che provereste a comunicarla a un vostro conoscente, conservate il silenzio, perchè è questo il primo tentativo pratico di acquisizione di magnetismo mediante il desiderio represso. Il vostro segreto è una unità di magnetismo mentale messa allora in riserva nella batteria del vostro cervello, e questo segreto custodito, produce una forza che ne attira a sé un'altra dal di fuori, così come il vostro denaro produce interesse alla banca.
Più segreti avete in riserva nel vostro spirito e più grande è l'impressione e l'attrazione che voi esercitate; in egual modo, più padroneggiate i vostri impulsi e più grande è l'accumulo delle vostre forze di riserva che rimane latente, intatto e pronto a servirvi nelle faccende importanti.
Non immaginatevi che quest'abitudine di reprimere gli impulsi produrrà in voi un torpore capace di annientare il desiderio. Al contrario: i desideri acquistano una forza e una potenza decupla, come un fiume imbrigliato esercita una pressione più grande contro le sue rive, e allora, quando voi siete disposto a far uso di questa potenza, questa conta già qualche cosa. Essa è divenuta in realtà una Forza56. È facile comprendere il come osservando che ogni desiderio genera un impulso di esteriorizzazione e che quindi il fatto di ritenerlo, di conservarlo, irrobustisce la vostra energia.
Un secondo metodo è risolvere le emozioni. 
Per le abitudini compulsive più forti per le quali quest'approccio è insufficiente può essere invece di grande utilizzo utilizzare la respirazione ritmica oppure il R.E.I. (Rilascio Emozionale).Esistono infatti tecniche molto efficaci per prendere controllo delle proprie emozioni.
In quest’opera non possiamo approfondire tale argomento che però potete trovare ampiamente trattato nel nostro percorso di sviluppo tratteggiato sul nostro sito web http://www.neurolinguistic.com .
Dopo poco potrete portare sotto il vostro controllo una grande serie di abitudini. 
Abbiamo scelto l'esempio precedente (la voglia di sorprendere qualcuno) in quanto un'altra importantissima fonte di magnetismo personale è il mistero.
In sé può incrementare il vostro impatto, in quanto mette l’altra persona in stato di domanda e quindi fisiologicamente più recettivo. A questo riguardo vogliamo accennare a due o tre semplici regolette alle quali l'uomo veramente magnetico può anche transigere, mentre colui che lo vuole diventare trarrà vantaggio ad adeguarsene.
Il mondo abbandona il potere a coloro che non riesce a comprendere. L'uomo magnetico è impenetrabile perchè non permette che lo si penetri. Anche voi dovete restare un mistero; non dovete rendervi volgare. Lasciate i vostri conoscenti nell'ignoranza dei vostri attributi e delle vostre opinioni, il più che vi è possibile. Pungete in tal modo la curiosità dei vostri amici. Ricevete le notizie che vi si danno con calma benevolenza, ma quasi senza commenti. Il vostro interlocutore sarà sorpreso che la notizia che l'ha così vivamente impressionato faccia cosi poco effetto su di voi. Voi dovete tuttavia far vedere che la notizia vi interessa, ma che non disturba l'equilibrio del vostro spirito quanto disturba il suo. Che accade? Accade che riconoscendovi una virtù di cui non vi sapeva capace, incomincia ad avere maggior rispetto per voi, perchè gli riuscite un enigma. I grandi uomini della storia sono quasi sempre stati un mistero per i loro intimi. Molta gente infatti, tende a ridurre il vostro potenziale per poter affermare il suo che, dopo gli esercizi che vi abbiamo proposto finora, è sicuramente molto minore del vostro
Il terzo fatto da ritenere è che il silenzio che noi raccomandiamo non implica la selvatichezza, l'insociabilità; il silenzio è semplicemente l'abitudine di rattenersi, l'abitudine di pensare con fermezza. Fate parlare l'altro. Ripetiamo che voi dovete rimanere un mistero.  Se soddisfate la sua curiosità, provocate uno scambio di correnti, ciò che in elettrologia si direbbe una neutralizzazione. Voi avete dato e ricevuto e frattanto è cessato lo stato d'attrazione. Ma conservando sempre ii mistero, rifiutandovi di soddisfare la curiosità, diventate voi stesso l'oggetto che attira; assumete la funzione di calamita e gli altri quella dell'acciaio. Possiamo anche adottare un modo di ascoltare nel quale noi non diciamo la nostra opinione, bensì riflettiamo semplicemente quello che l'altro ha da dire. Richiede molta coscienza della conversazione e presenza.
Infatti è basato non sul "reagire", bensì sul partecipare ad una realtà. Esso si basa sul RIMANERE INTERESSATO ed essere SINCERAMENTE INTERESSATO alla comunicazione.
Con l'interesse entriamo DENTRO LA MENTE dell'interlocutore. Siamo lui, e quindi diventa facile condurlo e trasmettere pensiero. Esso crea un ambiente di ACCETTAZIONE, che è quindi ARMONICO, e permette al magnetismo di espandersi tranquillamente. 
Può essere aumentato dal contatto oculare.
Questa è una tattica molto efficace e raccomandabile soprattutto a chi sta iniziando. 
Quarto elemento: Quanto detto prima è un concetto valido soprattutto ai primi gradi: ai livelli elevati di Magnetismo tale regola non è più così importante, e questo spiega come alcuni grandi magnetizzatori siano molto aperti: infatti la differenza di potenziale è tale che la neutralizzazione è impossibile. Quando avrete capito a fondo i concetti poc'anzi esposti potrete essere anche espansivi, ma perchè lo decidete voi, non perchè lo decidono gli altri. Potete essere generosi ed aperti e nel contempo essere magnetici però solo se non lo farete per compulsione bensì per scelta.
Raccomandiamo inoltre all'allievo di agire con prudenza, con discrezione, di non voler mutare condotta ad un tratto. Questo metterebbe in sospetto i vostri amici e farebbe pensar male di voi. Certe cose ovviamente potete farle di colpo. Se criticavate, otterrete immediatamente un immenso vantaggio a trattenervi.
In quarto luogo raccomandiamo di evitare la mania di voler ricevere lodi. L'uomo attrattivo o magnetico non parla mai di sé. Ne consegue che si parla più di lui, che lo si ammira e lo si loda più che se avesse impiegato tutti i suoi mezzi a preparare degli “effetti” di conversazione per lusingare la propria vanità.
Poco tempo dopo la messa in esecuzione di queste idee, noterete un grande cambiamento: proverete un senso crescente di amor proprio, di dignità cosciente, di potenza. Dopo ogni repressione della forza-desiderio potrete sentire positivamente la potenza nei vostri nervi. Noterete pure un cambiamento nella condotta degli altri a vostro riguardo. Essi proveranno il desiderio ancor più vivo di farvi parlare, di conversare e di stare con voi. Voi potete sempre mantenere e far crescere questo stato d'animo, ricordandovi la regola della curiosità “non soddisfatta”. Lasciate che i vostri amici si stupiscano, ma non lasciate veder loro che avete un motivo di agire così.
8. Ulteriori Tattiche: Come approfittare delle forze avverse.
Nei capitoli precedenti abbiamo dimostrato che l'impulso o il desiderio è una forza, e precisamente la forza che voi vorreste mettere in moto per influenzare il prossimo. Dovete ora ben comprendere, se non lo avete già compreso, che ogni desiderio è una forza mentale e magnetica, positiva o negativa; che questa forza cerca di unirsi alla sua forza contraria per essere soddisfatta, come il polo positivo della calamita attira il polo negativo dell'acciaio.
Si tratta ora di impiegare l'impulso che vi spinge a fare o non fare, in modo che esso si accumuli in voi, serva a ricaricare la vostra energia.
L'allievo ha già imparato a reprimere la vanità, il desiderio di confidarsi, di mendicare degli elogi. È tempo di riconoscere che qualunque sorta di tentazione (collera, sensualità, impazienza, gola, ecc.) è un benefìcio perchè serve ad aumentare la propria forza di attrazione “a patto di non servircene, a patto di non soddisfarla”, ciò che equivarrebbe a scaricare la batteria.
Praticamente, ecco come dovete agire.
Supponiamo che vi troviate sotto l'impero di un desiderio o di una tentazione qualunque (Anche le tentazioni, i desideri più meschini possono servire a questo scopo : desiderio di fare una passeggiata, di fumare una sigaretta, di aprire un giornale mentre dovete lavorare, di correre alla finestra sentendo rumore, ecc. ecc. Non aspettate i “grandi fatti” che accadono di rado : adoperate per l'allenamento i fatti di ogni minuto). Questo desiderio voi sapete ora che è una prova della vostra potenzialità di carica. Invece di disperderla, concentrate il vostro spirito su questo desiderio, traetene l'essenza della sua forza fisica e intera, quindi incominciate lentamente a inalare l'aria con tutta la forza dei vostri polmoni, durante otto secondi circa. Durante questo procedimento ripetetevi mentalmente questa formula:
“Io mi approprio coscientemente la forza piena e intera di questo desiderio”.
Poi trattenete il fiato durante otto secondi circa e ripetete mentalmente queste parole:
— Io assorboed imbriglio coscientemente questa forza, e ormai essa mi appartiene.
In ultimo esalate il fiato durante otto secondi, con lentezza e uniformità, ripetendovi mentalmente le parole:
— Io possiedo ora una misura e un equilibrio perfetti, coi quali posso rendermi padrone della forza magnetica che ho accumulato. Ora emetto il mio respiro nel mondo cui sono connesso”.
Se lo si vuole, si può ripetere l'esercizio parecchie volte.
L'esercizio respiratorio è raccomandato non solo come un mezzo di fissare l'idea di assorbimento, ma anche avuto riguardo agli strettissimi rapporti che intercedono fra il ritmo respiratorio e la natura emozionale dell'uomo.
È utile persuadersi che la tentazione perde ogni forza su di noi, dal momento che è ben stabilito che possiamo convertirla a nostro profitto. Così facendo noi riusciamo a diventar superiori alla tentazione; uno scopo che gli uomini tentano sempre di conseguire. A questo proposito Turnbull si esprime:
“Paragoniamo una tentazione a una bomba che sia caduta ai vostri piedi colla miccia accesa. Conoscendo la natura e la costruzione delle bombe, voi agite senza indugio, con intelligenza e togliete la miccia. La potenza della bomba diventa allora vostra, e voi potete fame uso quando vi aggrada. Un ignorante avrebbe lasciato con suo danno che l'esplosione avvenisse”.
9. Autoipnosi per il Magnetismo Personale
La pratica dell'autoipnosi può essere infine tra le più salutari per sviluppare il magnetismo personale. Essa riunisce in sè infatti il rilassamento, la concentrazione e la direzionalizzazione dell'organismo..
10. Aumentare il Magnetismo con la Forza della Spirale (Kundalini)
Infine il Magnetismo può essere incrementato attraverso la forza della Spirale, direttamente connessa al concetto indiano di “Kundalini”.
Tale forza può essere sviluppata attraverso l’attivazione delle ghiandole endocrine, condotta attraverso una serie di specifici esercizi ginnici che non menzioniamo in quest’opera, (che vuole per ora essere introduttiva) , e dallo sviluppo del pensiero sia ritmico che circolare. 
Quest’ultimo sviluppo è tra tutti il più facile e consiste nella rotazione degli occhi come a descrivere un amplissimo cerchio oppure ad osservare una spirale (ruotando gli occhi con essa) per circa 2-3 minuti. Infine una serie di altri metodi sviluppa l’energia interiore.
A questo proposito citiamo l’enormon (enormon) che è uno schema-simbolo molto utile per tutti gli studenti di questa materia (vedi pagina successiva).
FISIOLOGIA E SIMBOLI: L’ENORMON (enormon)
L’enormon (enormon)57 è un simbolo che permette di comprendere la filosofia del fenomeno magnetico. Questo simbolo concentra l’attenzione più sui plessi principali dell’uomo che sui cosiddetti chakra.  E’ costituito da due cerchi concentrici, uno bianco e l’altro nero, dove il cerchio bianco rappresenta il sistema nervoso mentre il cerchio nero interno rappresenta l’insieme dei sistemi respiratori, digestivi e circolatorio. La vita appare allora come un equilibrio oscillatorio tra questi organi, che apparentemente godono di un’autonomia, mentre in realtà obbediscono ad un  gioco di antagonismi che rappresentano delle tonalità di dettaglio sottomesse ad una legge unica di concentrazione tonalizzante.
 
Il cerchio esterno rappresenta inoltre una circolazione di forza, mentre il cerchio interno una circolazione di materia.
L’”enormon” (enormon) è il simbolo di come nell’organismo le varie forze possano interagire attraverso i circuiti interno ed esterno dell’uomo a sua volta legati al sistema nervoso ed al sistema digestivo-circolatorio. 
In alto abbiamo il cervello, che da una particolare tonicità all’organismo, l’ego. E’ nel cervello che si elabora il pensiero. Il cervello contiene il prisma dedicato a giudicare le sensazioni e la volontà ? di ristabilire questo equlibrio. E’ Minerva, nata dalla testa di Zeus.
L’apparato genitale è la dominante della tonalità fisiologica. In altre parole il sesso rappresenta la più alta delle vibrazioni armoniche dell’essere che tende verso la procreazione. E’ il simbolo dell’istinto più forte che ci porta ad “impietrarci nella realtà”. E’ Venere Afrodite.
Tra queste due dimensioni si crea un rapporto che viene mediato da:
Il cuore contribuisce ad equilibrare l’antagonismo dei due poli: è la mediante della Tonalità. Ecco perché portare  l’attenzione della coscienza all’altezza del cuore è così fondamentale. Il cuore coi polmonio sono anche organo di transizione tra l’animale interno e l’animale esterno.
Infine lo stomaco ed il fegato sono il punto di risoluzione. Nello stomaco vi è il punto dove si concentrano le tensioni e le trasformazioni dell’organismo.
Per operare magnetismo terapeutico o sperimentale partiamo sempre concentrando l’energia in quest’ultimo plesso per poi innalzarci agli altri.
Elementi Contrari al Magnetismo Personale
1. L'individuo non magnetico.
Possiamo farci un'immagine chiara dell'individuo sprovvisto di magnetismo.  Egli è quel che si dice volgarmente uno scocciatore; la prima caratteristica è quella di indisporre coloro che avvicina. Se siete seccato  egli aumenta il vostro malumore; se siete melanconico vi rattrista ancor più; se vi sentite felice, la sua presenza vi pesa. Infatti è un vero peso che voi dovete sollevare. Egli vi domanda della simpatia, protesta che nessuno lo comprende: si lamenta della sorte, del tempo, di una persona qualunque. Fa questo perchè è prigioniero di riferimenti esterni, e non può quindi avere magnetismo, in quanto il magnetismo personale ha la sua vera sorgente nell'interno della persona. 
Oltre che un brontolone è spesso un chiacchierone. Vi comunica i suoi segreti: vuole che voi prendiate parte alle sue noie. È un individuo impulsivo, indiscreto, che manca di calma, di giudizio, di misura e d'interesse.
L'individuo non magnetico personifica l'insuccesso : egli si lamenta sempre.
La prima cosa da fare in presenza di un uomo di tal genere è di liberarvene. Lusingatelo, carezzate il suo egoismo, ditegli qualche cosa che gli faccia piacere e sbarazzatevi di lui, lasciatelo andare. Voi dovete far ciò senza indugio, perchè egli è un ladro della vostra energia mentale.
Ricordatevi dunque di abolire subito questi difetti, caso mai ne possedeste qualcuno. “Non lamentatevi, non accusate. Non cercate né la simpatia né la lusinga.
2. Il desiderio di approvazione come causa di perdita magnetica.
Implicitamente l'individuo descritto precedentemente si appoggia sugli altri. Vogliamo quindi richiamare l'attenzione del lettore su una delle cause più importanti ma meno conosciute di perdita magnetica, cioè il desiderio di approvazione. Che cos'è?
Tutti, ricordando i nostri momenti di debolezza, ricorderemo anche il desiderio che ci prende in quegli istanti di dire qualche cosa che serva a dare ad altri, direttamente o no, un'idea della nostra importanza, dei nostri talenti, della nostra superiorità. È il desiderio di approvazione. Noi non ci rendiamo conto che questo desiderio è una delle più potenti forze della natura. Esso ci spinge ad agire contro volontà, contro ragione, contro giudizio, contro il buon gusto. Ma quel che più importa è che questa forza pressoché irresistibile è una corrente mentale da cui potremmo trarre profìtto invece di impiegarla a perdere energia, a “scaricarci” con un bagliore fallace, come la scintilla elettrica di una macchina statica.
Provatevi, alla prima occasione, a reprimere l'impulso che vi spinge a farvi l'esaltatore di voi stessi. Proverete allora un crescente sentimento di amor proprio, di dignità cosciente, di potenza. Dopo ogni espressione della forza-desiderio, potete sentire in modo positivo la potenza dei vostri nervi. Vi sarà dato inoltre osservare un mutamento nel modo di comportarsi degli altri a vostro riguardo. Essi proveranno il desiderio ancora più vivo di farvi parlare, di conversare e intrattenersi con voi. Voi potete sempre conservare e far crescere questo stato ricordandovi la regola della curiosità “non soddisfatta”. Lasciate stupire i vostri amici, ma non lasciate comprender loro che avete uno scopo per agire in tal modo.
3. Attenzione alle Perdite di magnetismo fisico.
Nervosità e perdita di magnetismo: I nervi e il cervello, se non vi prestiamo attenzione, lasciano perdere l'energia magnetica, come una conduttura d'acqua mal saldata. La nervosità, il cosiddetto “nervosismo” non è altra cosa che lo scemare e il disperdersi della forza magnetica.
Il “nervosismo” si manifesta con scoppi bruschi, arresti improvvisi, mutamenti di direzione ad angolo acuto, instabilità, agitazione, tremore. Continuando un paragone, potremmo dire che il magnetismo sfugge sotto l'influenza dell'agitazione come l'acqua da un recipiente colmo che venga agitato. Ecco perchè una gran fonte di perdite è imputabile alla debolezza e all'instabilità del sistema nervoso. Però l'indebolirsi di questo sistema ha cause numerose e diverse. Una delle prime zone dove si manifesta l’irrequietezza è nelle mani che devono quindi essere tenute molto sotto controllo (evitare di tamburellare etc…)
Perdita di magnetismo per mancanza di controllo sul potenziale sessuale: Una delle cause che maggiormente turbano il sistema nervoso è il problema per molti della mancanza di padronanza nelle funzioni sessuali.
Desideriamo esser ben intesi perchè non è nostra abitudine spaventare per nulla. La funzione sessuale è una funzione naturale normale, come il mangiare, il bere, il dormire, il muoversi. L'esercizio della funzione sessuale è dunque un fatto normale, regolato dallo stimolo, dalla turgescenza delle parti genitali.  È un abuso o una degenerazione tanto l'astinenza completa quanto la dissolutezza. Ma dove incomincia allora l'abuso? Un primo abuso si ha dalla esagerata frequenza degli stimoli, provocata dalla nostra nutrizione troppo riscaldante, dalla vita sedentaria, artificiosa, dai contatti, dalle letture malsane, ecc. Un secondo abuso si ha dall'esercizio antinaturale della funzione sessuale: vizi segreti, degradanti, ecc.  Un terzo abuso, insospettato ai più, è l'abuso di eccitazione sessuale psichica.
Non imporla molto che l'atto sessuale si compia o no: anzi la libertà sessuale è un bene.  Il problema è che quando per mancanza di occasioni, timidezza, povertà, bruttezza o altro, un individuo, pur non avendo che rare occasioni di compiere l'atto sessuale, si comporta cerebralmente come un libertino, vale a dire quando ha un cervello da libertino, sempre occupato, ossessionato dalle immagini e dalle cose del sesso, le sue perdite nervose divengono per questo fatto continue, né più né meno che se fosse un libertino in realtà. E paradossalmente quello che a lui sembra libertino potrebbe avere maggiore capacità magnetica in quanto vive il sesso in maniera più naturale. Il concetto è che il piacere non deve divenire un bisogno ottenebrando la capacità di dirigersi dell'uomo. Ciò che importa dunque nella nostra condotta sessuale non è tanto di astenersi materialmente, quanto di imparare a dare alle cose sessuali il giusto posto che loro spetta e non farne argomento di continua ruminazione. È meglio l'atto senza pensieri conseguenti che una giornata di ruminazione.
A questo proposito vogliamo inoltre portare l'attenzione sul cosiddetto Chi Kung sessuale, di origine cinese ma praticato da sempre anche sotto altri nomi in occidente, che insegna a trasformare positivamente l'energia sessuale. La corretta pratica di queste tecniche (vale a dire il loro utilizzo secondo la direzione per le quali sono state create) può sicuramente migliorare il magnetismo individuale, anche se non è essenziale per chi inizia.
Ulteriori cause di perdita di magnetismo: Non indugeremo a descrivere tutte le altre cause di dispersione nervosa prodotte da cattiva igiene e intossicazione, stitichezza, inattività fisica, scioperataggine mentale, ecc. Chi non vive in modo normale ne sconta le colpe non solo abbreviandosi l'esistenza, ma vivendo in modo incompleto. Egli è una macchina che mal tenuta non rende affatto in ragione della sua potenzialità.
Come arrivare alla Soppressione delle perdite di magnetismo.
Le perdite magnetiche si manifestano colla mancanza di auto-controllo e con movimenti nervosi. Ne risulta che gli esercizi destinati a sopprimere queste perdite sono esercizi di controllo neuro-muscolare.
Quelli che seguono sono consigli che servono a renderci maggiormente coscienti dei nostri comportamenti, aiutandoci ad incominciare ad andare verso la giusta direzione 
Evitate di battere o di tamburellare colle dita su una tavola, una sedia o un oggetto qualunque. La cosa può sembrare insignificante, ma non lo è, perchè denota della nervosità e una perdita di magnetismo, ed evitandola coscienziosamente taglie-rete corto a questa perdita e vi abituerete a controllare i vostri nervi. Voi non potete sperare di giungere a dominare i vostri nervi nelle grandi cose se non siete giunti a dominarli nelle piccole.
Evitate di martellare il suolo col piede. Molte persone sono afflitte da questa abitudine quando leggono, studiano o pensano o discorrono.
Evitate di dondolare il piede quando siete seduti. Quest'abitudine è molto comune, specialmente quando si legge, si pensa o si studia. Essa diventa talmente tirannica in molti studiosi che riesce loro impossibile pensare e studiare senza dondolare ritmicamente il piede. Essa denota delle nervosità e un'immensa quantità di magnetismo viene così consumata a causa della mancanza di controllo.
Evitate ogni dondolio della testa o del corpo non voluto, ritmico o no.
Evitate ogni movimento muscolare o contorsione del viso, delle labbra o della bocca scrivendo, disegnando, lavorando. Tutte queste contorsioni denotano una nervosità analoga a quella che si manifesta nel ballo di San Vito.
Evitate di canticchiare o fischiare incoscientemente (e mentalmente!).
Evitate ogni stiramento, strabuzzamento, sbattimento anormale delle palpebre.
Evitate di spaventarvi per rumori improvvisi, specialmente per lo sbattere di una porta chiusa, uno sparo, il rumore di una caduta, le grida di una persona. 
Evitate le inquietudini e i tormenti. Questi due stati dello spirito cagionano una spaventevole perdita di forza vitale, e il fatto è così noto che esistono agli Stati Uniti dei circoli chiamati “Don't worry Clubs”, o, letteralmente, “Club non tormentatevi” il cui scopo è di migliorare la salute e aumentare la prosperità e il benessere dei loro membri. L'ansia e i tormenti non hanno per sé la più piccola giustificazione, qualunque sia la loro origine. L'ansietà e i tormenti denotano la mancanza di auto-controllo, di una concezione veramente filosofica della vita colle sue condizioni e relazioni, la mancanza di fiducia in sé, di fede, di pazienza. “La libertà è il premio di una eterna vigilanza” sopratutto quando si tratta di sfuggire alla stretta tirannica e mortale di questi due stati di spirito. Quando essi si impadroniscono di voi, strappateli dalla vostra coscienza: se non potete pervenirvi con alcun altro mezzo, andate in un angolo solitario e mettetevi a gridare: “Sono libero! Sono libero!”.
Evitate la collera, il rancore e l'odio. La legge onnipotente e onnipresente dell'Universo è l'amore, e la collera, il rancore e l'odiò sono i termini negativi. È coll'amore, colla legge, che voi siete entrati in possesso della vostra personalità e della vostra individualità: infatti è coll'amore che voi esistete, che voi siete. La vostra esistenza è un'espressione dell'Amore, della Legge, del Tutto; e la collera, il rancore, l'odio sono i principii negativi della vostra esistenza: principii disintegratori e distruttori.
Evitate ogni pensiero inutile. Questa regola non significa già che le incursioni nel dominio dell'ideale, dell'immaginazione, della distrazione piacevole debbano essere proscritte come inutili. Tali attività dello spirito hanno il loro posto nella vita del pensiero intelligente, e dopo aver ricevuto la considerazione che meritano formano l'oggetto di giudizi e conclusioni: oppure, se si tratta di una semplice esposizione di fatti, questi sono registrati o compresi. Ora, qualunque sia il caso che si presenta, allorché abbiamo formulato un giudizio o l'esposizione dei fatti è stata sufficientemente esaminata, tali questioni devono essere abbandonate dal pensiero cosciente, altrimenti l'attività dello spirito diventerebbe non solo inutile, ma anche nociva. Molte persone permettono a cose dì importanza minima di occupare senza posa il cervello. Esse rimuginano sempre gli stessi problemi, come il bove rimastica il cibo. Lo spirito ha bisogno di venir rinfrescato coll'aiuto di nuove idee attinte alla fonte pura della verità.
Evitate ogni timore, sia della povertà, che della malattia o della morte. Non lasciatevi invadere dal timore che una calamità qualunque sopraggiunga, che voi vi siate attirata o che vi venga imposta. La riflessione, e specialmente la riflessione ansiosa, relativa alle sensazioni corporee, le aggrava fino a renderle morbose e può dare origine a una quantità di disordini immaginari. Lo stesso può dirsi per la riflessione sulle sensazioni intellettuali.
Consigli ulteriori per massimizzare il successo dirigendo il Mesmerismus ®
Imparato a sviluppare MAGNETISMO, il secondo passaggio prima delle tecniche base per  esteriorizzarlo è imparare a sviluppare come farlo scorrere nella maniera migliore e DOVE POTETE DIRIGERLO CON IL MASSIMO IMPATTO. Infatti così potrete riconoscere le situazioni più favorevoli fin dall’inizio.
Ricordate tuttavia che il Magnetismo FUNZIONA SEMPRE, indipendentemente dalla psicologia dell’individuo che avete di fronte e più aumentate la forza, più potete astrarre da dove la dirigete. 
Infatti il Magnetismo è una forza primordiale.
Per massimizzarne l’impatto vi sono comunque varie scelte, in quanto è ovvio che una forza diretta con intelligenza può dare più risultati della stessaespressa in maniera assolutamente bruta. La morfofisiognomia è ad esempio un'arte che vi può molto aiutare nel moltiplicare i vostri risultati: significa capire infatti la persona che abbiamo di fronte, e capire come orientare le sue reazioni.
Significa anche decidere in anticipo con quale persona vogliamo operare e con quale non vogliamo.
Ma anche scienze psicologiche possono aiutarvi a moltiplicare l’impatto magnetico.
ENTRARE NELLA PSICOLOGIA DELL'ALTRO E NEI SUOI VUOTI
Se parlate con una persona, questa infatti utilizzerà i suoi schemi mentali, i suoi ricordi, per analizzare le informazioni che le date. Adattiamo quel che diciamo a lui, anche se non deve divenire l'aspetto più importante che occupa la nostra mente, in quanto possiamo anche PROIETTARE DIRETTAMENTE LA NOSTRA IDEA NEI SUOI VUOTI. La psicologia di una persona, ogni comportamento, ha infatti dei vuoti, degli spazi in cui il suo comportamento non è definito. In altre parole la persona non magnetica non può "volere" veramente.
La persona magnetica tiene queste parole sempre fisse nella propria mente.
SENTIRE QUELLO CHE L'ALTRO VUOLE
Ed infine il passo finale che va oltre ogni psicologia razionale. È questa la chiave della "sensitività".
I lettori di carte possono facilmente capire cosa si intenda con "influenza psichica che ci arriva dall'altra persona".
Poichè il magnetismo è una forza naturale, è ovvio che la persona magnetica ascolti la sua intuizione per determinare le sue mosse. Attraverso l'intuizione siamo in gardo da subito di prendere la migliore decisione.
ALTRE TATTICHE E SUGGERIMENTI
Se la persona è SVEGLIA, l'influenza migliore è quella INDIRETTA. Significa che dobbiamo catturare l'attenzione del nostro interlocutore e dirigerlo in una direzione, ed allo stesso tempo influenzarlo mentalmente.
Possiamo anche "creare vantaggio" nella ricezione dell'influenza. Pensiamo ai vantaggi che il nostro interlocutore riceve da noi
Infine, Non limitate mai mentalmente le vostre possibilità. Il magnetismo è alla base delle più grandi esperienze e risultati umani. VOI POTETE SEMPRE PIU' DI QUEL CHE PENSATE DI POTERE.
Esteriorizzare il Magnetismo Personale.
Effetti Straordinari e Mesmerismus ®
Il Magnetismo è anche all’origine di molti effetti straordinari. La pratica del Magnetismo pone infatti spesso di fronte al verificarsi di sincronicità. Il termine è stato coniato dallo psicologo Carl Gustav Jung per indicare "coincidenze significative". Il praticante anche alle prime armi osserva infatti  accadere fenomeni come:
Suggestione Mentale
Comunanza di pensiero
Capacità di previsione
Telestesia
ed altro ancora
Accanto agli effetti immediatamente utili, il Magnetismo aiuta quindi a sviluppare fenomeni che gettano una nuova luce sull'uomo.
Jung, Tart e altri psicologi moderni hanno portato l'attenzione su effetti non spiegabili con la normale analisi come la sincronicità. Ultimamente alcuni scienziati hanno proposto di analizzarli coi modelli derivati dalla fisica quantistica. Questi fenomeni, che possono essere osservati coi nostri sensi e che la ragione può analizzare, durano col Magnetismo  a sufficienza perchè li si possa conoscere e descrivere. Questa si può considerare anzi la metodica principe per ottenerli.
Infatti rappresentano probabilmente facoltà dimenticate, che, riavvicinandoci alla natura, riacquisiamo. Abbiamo un approccio pragmatico al riguardo. L'interesse dei fenomeni non è tanto in sè; la loro utilità è nell'aiutare l'apprendimento di questa potente disciplina. In altre parole l'importanza di essi è che ci allargano la mente.  Ogni volta che osserviamo questi fenomeni possiamo infatti intuire una dimensione maggiore. In questa maniera possiamo praticare con sempre maggiore efficacia. L'uomo riscopre la sua completezza: le sue facoltà sono sviluppate: il suo istinto sorpassa allora quello degli animali ordinari, i sensi si acutizzano incredibilmente, la memoria è prodigiosa ed ancora ulteriori fenomeni ancora più eclatanti accadono difficilmente ascrivibili alle impressioni ordinarie come azioni e percezioni a distanza.
Sebbene tutti in realtà verificano tali esperienze nella vita, alcuni credono che queste cose siano impossibili, ed ogni giorno si sente dire: "la scienza ha raggiunto i suoi limiti", ma in realtà è che chi dice ciò ha paura del nuovo. Riprendendo Shakespeare: "ci sono più cose nel cielo e nella terra che in qualunque filosofia".
Possiamo fare un esempio: immaginiamo che ci sia un popolo che si addormenta sempre al calare del sole e si risveglia al suo sorgere e mai si alzi in mezzo alla notte.
Se venisse informato che esistono persone che poichè non dormono bene la notte vedono ad una distanza infinita un numero incalcolabile di corpi luminosi. Ecco queste cose verrebbero considerate sogni. Nei fatti sono percezioni della Natura.
Il Magnetismo permette di andare oltre e richiede un'attitudine di coraggio e curiosità.
Il praticante deve avere il gusto della ricerca del nuovo. Deve avere il piacere di stupirsi e meravigliarsi.
Più le cose sono straordinarie più meritano infatti la nostra attenzione.
Il verificarsi di questi fenomeni pone delle riflessioni sulla natura delle nostre percezioni, cosìcome la fisica quantistica esprime l'analogo nei suoi schemi.
Con un'immagine possiamo dire che è “come se lo spirito dell'uomo oscurato dalle false certezze razionali e dalla dissociazione col mondo potesse purificarsi all'altare della Verità rappresentata dal suo essere veramente parte della realtà.”58  Gli eventi ottenuti col Magnetismo possono quindi avere il ruolo di apertura della nostra mente a delle possibilità, che pur ammesse dalla scienza (vedi sotto), faticano ad essere accettate. Questo a causa della struttura neurologica alla base di quello che l'uomo civilizzato chiama razionalità, che porta, accettando a priori certi concetti a necessariamente limitare la nostra percezione.
Si tratta di esperienze esistite da sempre, e, riportate nel passato tra l'altro da Platone, Aristotele, Fichte, Hegel. Si tratta tra l'altro di esperienze facilmente e rapidamente verificabili, soprattutto in gruppo. Fin dai primissimi esercizi di Magnetismo verifichiamo infatti il verificarsi di scampoli di telestesia, suggestione mentale, comunicazione a livello inconscio. In certi casi abbiamo osservato proprio come sembri che il pensiero si rifletta nel sensorium commune (il senso interno) proprio come in uno specchio un'immagine. C'è una verità più profonda in questi fenomeni. Essi ci mostrano, come disse Hegel, (che ne fu testimone ai suoi tempi) "l'anima senziente nella sua immediatezza".
1. "Vivere il Magnetismo". Sviluppare l'irradiazione magnetica quotidiana. 
Sappiamo dalla prima parte che il magnetismo personale agisce come se il nostro organismo generasse una forma di energia con effetti attorno a noi. È come se una ondulazione magnetica si comunicasse alle persone presenti e influisce su di loro tanto più quanto maggiore è la nostra verticalità e centratura. E’ importante che vi convinciate con la realtà dei fatti . All’inizio pensate comunque che il credere questo è quella che si chiama una "credenza utile", poi vi renderete conto dei fatti. 
Regole dell'impatto magnetico
Chi sviluppa l’attitudine indicata è magnetico ed ottiene risultati anche senza chiederli. Infatti chi è magnetico e si muove ad intenzioni invia naturalmente dei pensieri nella direzione della sua intenzione. Essere magnetici significa sentire come un'aura attorno a sè, in grado di influenzare situazioni od avvenimenti. L'influsso può anche operare a distanza, purché sia diretto mentalmente oppure attraverso lo sguardo. Uno o più individui posti a una debole distanza da voi (fino a cinque metri) si impregnano (se vogliamo utilizzare queste parole) sempre più o meno del vostro influsso: questo si trasmette infatti senza che voi ne abbiate coscienza. L'intenzione, il desiderio di influire specialmente su uno di essi può infatti polarizzare verso di lui la maggior parte della vostra irradiazione. 
I modi dell’influenza
L’influenza agisce secondo una modalità conforme al vostro equilibrio psico-fisico : 
se è potente, ma disordinata, essa turba in maniera irritante ; 
se voi siete calmo e pieno di serenità ma privo di forza di accumulazione e di una tensione d'esteriorizzazione insufficiente, la vostra influenza sarà dolce ma poco accentuata.
Possiamo definire “euritmia” la condizione ideale di partenza sulla quale innestare il successivo sviluppo magnetico. L'euritmia risulta da un'energia interna espansiva, la cui emissione è regolata da una perfetta padronanza di se stessi, da una neutralità data dal sapersi porre al centro che potremmo rappresentare con il simbolo J (cioè con un’evoluzione simboleggiata dalla croce equilibrata degli elementi che domina il globo della materia). Esistono degli individui dotati di euritmia ma senza mai aver fatto nulla per ciò: le circostanze li hanno posti nelle condizioni necessarie. Questa qualità s'incontra a tutti i gradi della scala sociale e la natura ne dota spesso degli esseri fisicamente brutti. Ad esempio essa può mancare affatto a una donna bella e anche ammirabile. Se col fascino fisico essa ottiene degli omaggi, se conclude un matrimonio, ben presto viene trascurata.
L'abitudine di ricevere le vibrazioni magnetiche di una persona ne crea il bisogno. Abbiate una forte irradiazione e la vostra attenzione su qualunque individuo che desideriate trattenere sarà tale che non potrà più far senza di voi.
Per realizzare l'euritmia occorre anzitutto un regime fisico tale che non vi sottragga forza nervosa. Se vi intossicate (problemi a livello dell’elemento terra ?) , se vi strapazzate, se dimenticate di respirare ampiamente (carenza di aria ?), di mantenervi puliti e sani, l'imperfetta combustione interna produrrà una devitalizzazione nociva.
Fondamentale (e lo ripetiamo ancora una volta ) è  la respirazione. È con la respirazione che è possibile acquisire potenza. È con la respirazione che possiamo anche avere una chiave per "sincronizzare" la nostra mente (elemento ?). È la respirazione che anima, mantiene, conduce tutti i processi interiori, e che porta a noi l'energia vitale che si individualizza nella persona. La respirazione è il primo passo del contatto con sè stessi. È con tale contatto che possiamo prendere anche più facilmente controllo su noi stessi e sui nostri impulsi emozionali inutili e passeggeri.
Infatti se non imparate a dominare le emozioni (problemi a livello di elemento acqua ?), sarete soggetto a continue perdite di magnetismo che indeboliranno d'altrettanto la vostra influenza personale. Per poco che ci sentiamo impressionati, noi proviamo allora una caratteristica costrizione nella regione epigastrica, ed esattamente al plesso solare.
Il fine è arrivare a dominarsi, a conservare una imperturbabile serenità anche nelle circostanze più penose, incominciando con un piccolo sforzo a dominare l'emotività degli impulsi di ogni giorno (creando la simbolica “acqua distillata” ).
Non è che non dobbiamo vivere emozioni: non dobbiamo essere schiavi delle emozioni. Un enorme dispendio di forza magnetica accompagna infatti la soddisfazione degli impulsi emozionali passeggeri. Le persone per soddisfare un semplice impulso emozionale possono fare di tutto. Raccomandiamo dunque ancora una volta di evitare l'espansività eccessiva (non manifestate le vostre impressioni, non diffondetevi a commentare senza fine piccoli incidenti, a criticare chi passa o le azioni alle quali assistete).
È compito di ciascuno utilizzare il suo pensiero, la sua capacità di decisione, la sua volontà intelligente per guidare, condurre coscientemente questa "unione" vibratoria individuale ed universale, che sola può portare armonia funzionale, equilibrio mentale e sviluppo dello spirito. Con “coscientemente” vogliamo dire che il tutto per avere successo deve essere accompagnato da una particolare attenzione alle proprie azioni ed ad una specifica coscienza costante del corpo. Ogni vostro gesto, movimento, sguardo, parola deve essere accompagnato dalla consapevolezza (?). Il risultato oltre che esterno sarà a questo punto anche interno.
Esteriorizzare il Magnetismo con le Parole
La Voce
Molta nostra comunicazione passa attraverso la nostra voce. Noi possiamo moltiplicare la potenza di quello che diventa un veicolo ulteriore per il passaggio del Magnetismo. L'aspetto essenziale è la coscienza nella voce, che vi permette di avere una voce che è piacevole da sentire. Un metodo per sviluppare consapevolezza a questo livello è incominciare VOI PER PRIMI ad ascoltare voi stessi.
Anche gli esercizi di respirazione sono a questo proposito molto utili, in quanto vi permettono di avere maggiore coscienza dei vostri organi fonatori e vi permettono di imparare in tempi record la giusta inflessione e la giusta cassa di risonanza per la vostra voce.
Le Parole
Quando avete necessità di parlare non fatelo meccanicamente, automaticamente: pesate le vostre espressioni, sostituite a quelle che stavate per pronunciare impulsivamente delle altre parole ponderate.
Non discorrete con animazione, non discutete. Ascoltate con calma quanto vi si comunica e non esprimete il vostro parere che se è indispensabile. Non permettete che vi si faccia parlare a vostro malgrado.
È incominciando a dominare un leggero movimento d'impazienza che si arriva a conservare un sangue freddo imperturbabile anche in presenza di provocazioni gravi. Il disappunto, l'irritazione, lo snervamento determinano delle espressioni fisionomiche, ,dei gesti, degli scoppi di voce che occorre vietarsi a ogni costo. L'esercizio dell'impassibilità è forse il più utile per sviluppare la potenza magnetica.
Se tenete calcolo di quanto precede, avrete senza neppure pensarvi un'attrazione notevole su coloro che vi avvicinano.
Per influenzare particolarmente qualcuno, è preferibile rinnovare il colloquio a una breve distanza. Non dimenticate che sotto l'influsso dell'intenzione, del desiderio, della volontà di un sentimento vibrante, l'esteriorizzazione del magnetismo si avviva notevolmente.
Il Magnetismo dello Sguardo: sviluppare occhi Fascinatori
Arrivati a questo stadio possiamo passare a capire ora cosa significa affascinare...
“affascinare” deriva dal latino “fascinare” che ha il significato di “ammaliare, affascinare, incantare mediante la vista”.
Cosa è che fa distinguere una persona da da un’altra?
Che fra mille fa sì che lì si posi lo sguardo?
L’occhio ? è dal tempo degli egizi sempre stato ritenuto un luogo centrale di potere e di emanazione di magnetismo. L’occhio attrae ?. 
Chi non vorrebbe affascinare e fascinare?
Tecnicamente si definisce affascinazione un particolare stato mentale, simile a quello che si verifica quando veniamo coinvolti da un film o comunque qualcosa che attiri completamente la nostra attenzione. È un fenomeno intimamente legato allo sguardo e all’area visiva del cervello.
L'analisi dei fenomeni di affascinazione involve l'utilizzo di più aree cerebrali: 
La parte del cervello che interpreta quello che vede, che colleghiamo alla corteccia cerebrale
La parte del cervello che vive le emozioni, che colleghiamo al sistema limbico
E la parte più profonda di noi stessi, il nostro cervello rettiliano, che fornisce la base del processo di fascinazione, bloccando la nostra attenzione e che può essere influenzata direttamente dal processo magnetico
Il processo è quindi triadico:
riconoscimento ed osservazione di un elemento => carica emozionale => affascinazione e cattura dell'attenzione.
Molta parte della ricerca ipnotica ha esaminato i primi due livelli, ma è questo terzo, il più profondo, che è la chiave profonda del fenomeno. L'affascinazione è intimamente legata ai rapporti che possono esistere tra gli uomini. Imparare la fascinazione significa imparare le chiavi nascoste dello sguardo...
Basi fisiologiche della Fascinazione
L’affascinazione è uno stato primario, che osserviamo anche tra gli animali e che merita uno spazio a parte in quest’opera. Anche i serpenti si è notato sono in grado di affascinare. Molti sono i racconti di prede catturate dopo essere state affascinate, riportati anche da letteratura scientifica (Vogyesi). Questo significa che il potere della fascinazione appartiene ad un livello profondo, precedente al ragionamento ed all'emozione. Un altro punto interessante è il rendersi conto di come questo fenomeno possa essere talmente potente da bloccare addirittura ogni processo mentale tranne l'attenzione estrema. Tre sono le emozioni di base che più di tutte facilitano l'affascinazione.
sesso
fame
paura
Questi stati emozionali portano ad un incremento dello stato di vigilanza. Per la fascinazione è infatti necessaria ENERGIA59, e queste emozioni possono attivarla facilmente. La prima, il sesso, è alla base della fascinazione e del potere dello sguardo nella seduzione. La seconda nelle manifestazioni di potere. La terza interviene nei rapporti umani.
A questo proposito può essere interessante notare che anche nella sfera animale ritroviamo le emozioni facilitative indicate precedentemente e possiamo infatti avere due casi:
Un certo tipo di fascinazione avviene quando le pulsioni sono legate all'aspetto sessuale ed alla ricerca del partner, 
Un altro tipo di fascinazione è invece legato alla cattura della preda. Il serpente ad esempio che “affascina” gli uccelli e via dicendo...
Indipendentemente dall'influenza del serpente sull'uccello di cui abbiamo parlato precedentemente, la maggior parte degli animali hanno una sorta di intuizione della potenza della fascinazione e sanno ricorrervi.
Quando due animali della stessa specie (gatto, galli ecc...) o di specie differenti (gatto e cane per esempio) si combattono, è assai raro che gli avversari non si fissino lungamente, e senza battere le palpebre, prima del combattimento. 
L'ipnosi animale è sicuramente strettamente legata al concetto di “fascinazione”.
Menzioniamo alcuni modi descritti dal ricercatore ungherese Volgyesi di “ipnotizzare e fascinare” varie specie.
Gli antichi avevano osservato come i serpenti, in caso di necessità possono “incantare” le loro vittime. Uccelli di piccola taglia grosse oche e persino antilopi si lasciano prendere ed inghiottire lentamente dal loro assalitore rimanendo immobili in uno stato che può essere definito “rigidità da fascinazione”.
A volte i serpenti attaccano all'improvviso cosicchè la vittima , sentendosi perduta, senza via di scampo, si irrigidisce tutta in uno stato di angoscia mortale. In questi casi le oche destinate al pasto non tentano minimamente la fuga in modo che il serpente può afferrarle per il capo ed inghiottirle con lentezza e cautela.
L'azione fascinatrice può d'altronde anche essere contrastata specie nei serpenti di piccola taglia e negli anfibi. Un piccolo mammifero ad esempio, la mangusta (Heerpestes griseus), oltre ad una o due specie di uccelli, è in grado di attaccare il punto vulnerabile o zona ipnogena del serpente velenoso e di uscire così vittorioso dalla lotta per la vita o per la morte. Come avviene per il rospo gigante, capita spesso che l'animale attaccato si dimostri, per usare una terminologia che mi è cara, piú “psicoattivo” di certi serpenti.
Ancora il Volgesi: “durante una gita assistetti ad un episodio piuttosto singolare. Due piccole lucertole si incontrarono all'improvviso, pensavo che le bestiole si limitassero a giocare al sole ed invece si comportarono in modo del tutto particolare: per circa dieci minuti rimasero completamente immobili come fossero prive di vita guardandosi fissamente l'un l'altra; improvvisamente la piú grande (8-9 cm circa di lunghezza) afferrò la testa dell'altra, che era lunga circa la metà, e cominciò, lentamente, con una calma che faceva onore alla sua specie di animale a sangue freddo, ad inghiottire il corpo del suo simile e ciò le riuscí nonostante il frenetico agitarsi del corpo ancora libero della vittima; solo la coda si rese autonoma, si separò dal resto e sussultò per un certo tempo”. 
Anche l'uomo ha le stesse esigenze di base: assicurarsi il partner e la preda. In tali ambiti vediamo che vengono frequentemente messi in atto meccanismi di fascinazione. Nel momento in cui “affasciniamo” nel mondo umano possiamo quindi pensare che raggiungiamo la natura più profonda dell'uomo ed il cervello rettiliano. 
Ovviamente nell'uomo tali esigenze prendono un'ampiezza diversa. L'uomo reagisce infatti:
allo status o autorità, ponendosi in posizione di obbedienza (collegato ad elementi rettiliani legati alla paura)
al rapport (collegato ad un livello rettiliano che comprende anche il sesso)
Le attività di fascinazione della preda sono sostituite dalle attività di affascinazione per impossessarsi del potere, del denaro, o del partner. Ci sono quindi basi del comportamento umano, non ancora totalmente esplicitate dagli studiosi di Comunicazione Non Verbale, ma spiegabili conoscendo la teoria del magnetismo dove la fascinazione acquista una grande importanza.
La scuola della Fascinazione
La fascinazione corrisponde ad un grado superiore dell'attenzione, avvicinandosi all'idea indiana ed anche quantistica dell'osservazione che influenza l'osservato.  Il concetto base della fascinazione sono una serie di risposte fisiologiche specifiche, la fascinazione (soprattutto quella ipnotica) si distingue chiaramente da quello che molti chiamano "suggestione" che opera soprattutto a livello della corteccia. Questa è stata una delle ragioni dell'interesse degli autori in tale tecnica, comprendendo che penetrare nell'essenza del processo poteva probabilmente aprire ad incredibili scoperte non ottenibili continuando a praticare le consuete metodiche ericksoniane dagli autori già abbondantemente conosciute. L'autore è stato iniziato in quest'arte da uno degli ultimi conoscitori della materia viventi dopo un training di più di quattordici anni.
Il Magnetismo dell’occhio
L’occhio ? può quindi essere un mezzo potente per irradiare magnetismo di tipo estremamente potente.
Per sviluppare tale magnetismo bisogna però rinforzarne la potenza. Oltre agli esercizi indicati precedentemente (fascino dello sguardo), vi invitiamo a compiere, una volta al giorno, il seguente esercizio, fermi, davanti allo specchio guardatevi nel punto centrale tra gli occhi e rimanete il più immobili possibili, senza battere ciglio. Noterete una sensazione che si sviluppa in voi. Questa sensazione aiuta nella creazione di magnetismo con lo sguardo ed aumenta la vostra presenza individuale, cioè la coscienza D di voi stessi.
Altri Strumenti e metodi di esteriorizzazione
Esiste infine il magnetismo del gesto e del tocco. Alcuni gesti possono trasmettere impatto magnetico. Soprattutto quando stringete la mano di una persona, pensate intensamente a quello che volete trasmettere e potrete verificare la trasmissione di una reale forza magnetica. Siate coscienti di essere lì.
Lo stesso quando camminate, vi muovete etc… la vostra coscienza a poco a poco si diffonderà nel vostro modo di essere e porterà ad una modifica percepibile del vostro apparire agli altri.
Infine, per quanto all’inizio non sembri possibile, gli oggetti maneggiati a lungo o mantenuti a contatto colla pelle, in specie la carta, la tela, il cotone, la lana, la cera, il legno, si caricano di influssi magnetici e sono utilizzabili con vera efficacia. Noteremo infine per terminare che allenandosi alla pratica del magnetismo sperimentale, si sviluppa considerevolmente l'irradiazione.
2. Altri Modelli Mentali e Palesi applicati al Magnetismo Personale.
Ricordiamo che la parola trae forza dal magnetismo ed a sua volta ne rappresenta un veicolo.  Attraverso la parola noi apriamo delle “finestre” nel nostro interlocutore. Attraverso queste finestre facciamo passare molte volte più facilmente l’influsso magnetico che con il sistema totalmente muto.
La vivificazione mentale delle immagini
Abbiamo già parlato dell'importanza della voce e dello sguardo. Qualunque sia la meta a cui mirate quando tentate di influenzare qualcuno, vi perverrete sforzandovi d'introdurre nel corso del pensiero del soggetto tutti gli elementi della disposizione mentale che desiderate che egli abbia “pensandoli” voi stesso60. In altre parole vivete anche voi mentalmente gli stati d’animo che desideriate che viva.
Contemporaneamente vi scoprirete che utilizzerete anche inconsciamente parole e frasi che portano il vostro interlocutore progressivamente a crearsi immagini mentali coerenti col vostro obiettivo.
Non lasciate conoscere immediatamente che vi piacerebbe che si provasse il tal desiderio, che si avesse la tal idea, che si prendesse la tal decisione, che si agisse nella tal maniera: ma avviatevi mentalmente gradualmente l'interlocutore. Desiderate voi che ne parli. Procedete a gradi. Una prima impressione può essere il germe di una futura passione. 
Le  Storie  Significative
Nella tradizione dei magnetisti è molto vivo l’utilizzo delle “storie significative” che corrispondono in parte alle Metafore, vale a dire delle storie che contengano implicite in sè stesse quello che volete suggerire.  Tutte le storie che evocano degli stati emozionali particolari predispongono successivamente all’impatto magnetico.
Ulteriori Elementi
Utilizzate la tecnica dell'implicazione: Le vostre parole più irresistibilmente persuasive sono quelle che non sembrano ispirate dai vostri disegni, ma che risvegliano “dopo”, nello spirito di colui a cui si rivolgono un'incitazione ad agire conformemente ai vostri desideri.
Tecnica dell’Attribuzione: La persona magnetica influenza anche gli altri in quanto applica spontaneamente quello che è chiamato "principio di attribuzione", ovverosia il dare per scontato attraverso le parole un determinato comportamento. Questo è un processo mentale naturale per una persona magnetica che “crea con la mente”. Chi è magnetico si rende naturalmente conto di tale potere e lo utilizza correntemente, a volte anche giocandoci scientemente. Infatti per lui il futuro è già una possibilità presente nell'ora.
Ricorderemo qui la forza immensa che la ripetizione ha sulla suggestione. Una suggestione, anche se al principio non fa presa, finisce per imporsi a furia di sentirsela ripetere. La reclame non ha una diversa psicologia. Bevete il tal amaro! Prendete le tali pillole! Queste frasi ripetute milioni di volte finiscono per impiantarsi nello spirito in modo tale che voi non potete più dissociare dal concetto di amaro o di pillole il nome dei loro fabbricanti X e Y. Il pensiero più fuggitivo lascia una traccia durevole e cresce d'importanza ogni volta che se ne rinnova l'invocazione sotto una forma differente.
Dunque voi dovete introdurre nell'immaginazione dell'interlocutore, mediante allusioni impersonali, la rappresentazione obiettiva di ciò che desiderate veder realizzato. Occorrono tatto e buon senso, giacché se il soggetto si accorge d'essere oggetto d'una manovra, la battaglia è perduta.
Si tratta dunque di non risvegliare la difensiva. Poiché lo spirito umano è disposto a lasciarsi penetrare dalle idee che si presentano a lui impersonalmente e respingere invece quelle che si cerca di imporgli o che gli giungono accompagnate da una impressione sgradevole, bisogna evitare davanti alla persona a cui parlate di esprimervi in modo da contrariarla, irritarla, annoiarla o ripugnarle: tutto ciò determinerebbe in lei una specie di risentimento che la porterebbe a respingere le vostre parole, a sottrarsi alla vostra influenza.
Nella discussione, qualunque sia il soggetto, bisogna guardarsi bene dall'emettere delle contraddizioni recise, ciò che eccita l'interlocutore a sostenere aspramente il suo punto di vista e a trascurare, senza esame, i vostri argomenti. Accogliete con calma quanto vi si dice, senza affrettarvi a sfoderare un'opinione diversa. Se desiderate far mutare d'avviso qualcuno fatelo gradatamente. Esprimete con tranquillità delle considerazioni dapprima appena divergenti da quelle che cercate dì modificare e non insistete oltre. Lasciate che la conversazione segua il suo corso. Afferrate il momento opportuno e senza parere di farlo apposta, tornate sul punto controverso.
Rispetto a chi vi scontenta, raddoppiate di attenzioni. Ditegli in linguaggio corretto, calmo e sobrio gli appunto ai quali dà luogo la sua condotta; astenetevi da commentari e conclusioni comminatorie. Non abbiate l'aria di subire una perturbazione interiore pel suo modo di agire, ma conservate l'atteggiamento sicuro della persona che sa ciò che vuole e non ha fretta perchè è sicura di ottenere.
Questo atteggiamento ha alcunché che turba profondamente: la sua singolarità impressiona assai più e in modo assai più durevole che una scena violenta: essa impone a chi la subisce le riflessioni più modificatrici. Assaltare qualcuno con minaccie giuste o no, manifestare dell'agitazione, prendere un tono di sfida e impiegare delle parole offensive o diffondersi in querimonie è ostacolare il magnetismo verbale giacché scatena un antagonismo dannoso.
Dopo aver parlato sin qui della suggestione indiretta, parleremo della suggestione diretta, affermativa, quella che si propone di impressionare di colpo, potentemente. In generale questa seconda suggestione non conviene che alle forti personalità e se non si raggiunge lo scopo al primo tentativo, si rischia di compromettere ogni cosa. Tale suggestione può anche essere mentale. Mentre guardate alla zona dove il naso incontra la fronte del vostro interlocutore PENSATE quello che volete trasmettere.
Tuttavia, sia che vogliate provocare una brusca decisione, sia che vogliate dissuadere il soggetto da una determinazione presa o sottoporlo all'effetto di una serie di impressioni emozionanti, potete far uso della suggestione affermativa, vale a dire esprimere energicamente la vostra volontà e costringere il soggetto ad ascoltarvi con interesse. Lo sguardo fìsso centrale e la paiola coltivata secondo le nostre indicazioni riescono per ciò della più grande utilità.
La prima condizione di successo quando si vuol preparare una suggestione affermativa è di far uso di un'occasione in cui non si ha il tempo misurato. I giorni precedenti notate tutti gli argomenti che vi verranno in mente e che credete capaci di influire sull'interessato. Un piano perfettamente combinato dovrà essere stabilito per classificare ciò che direte in principio, quel che seguirà, le conclusioni, ecc. Un'ora almeno prima del momento d'agire bisognerà rilassarsi in un modo qualunque per disporvi alla calma.
Una possibilità è effettuare una sorta di “prova generale” del colloquio, fatta in un luogo dove sarete assolutamente solo, dove non si possa né vedervi né sentirvi; in un prato, per es. se siete in campagna o nella vostra stanza di città. Dapprima respirate lentamente e lungamente durante cinque minuti; drizzatevi allora con energia e pensate a una persona immaginaria che voi supponete si trovi accanto a voi, seduta in una sedia vuota. Parlate in maniera naturale, rivolgendovi al personaggio immaginario con voce forte, piena e sicura. Accentuate bene ogni sillaba. Bisogna che le vostre parole risuonino ed escano direttamente dal vostro petto. Percorrete la camera a grandi passi, minacciate col dito, gesticolate in maniera tragica, insomma dite e fate tutto ciò che desiderereste dire e fare se la persona alla quale parlate fosse realmente là.
Si può invece anche parlare alla nostra immagine riflessa da un grande specchio.
Questo ottimo esercizio farà aumentare la confidenza in voi, e ne risentirete indirettamente gli effetti in mille modi. Mezz'ora di questo esercizio quando vi sentite scoraggiato o volete aumentare la vostra fiducia in voi stesso, produrrà un effetto sorprendente.
Giunto il momento del convegno previsto, accostate l'interessato gradevolmente, con molta calma, senza parer provare ansietà o fretta di convincerlo. Dopo alcune battute cortesi incominciate a sviluppare il vostro punto di vista senza dimenticarvi di utilizzare lo sguardo fìsso centrale, né di tener conto delle indicazioni di quanto siamo andati dicendo sin qui per non alienarvi il soggetto. Se vi permetteste la minima vivacità di espressione, risvegliereste la sua difensiva. Voi potete manifestare molta emozione. Se questa emozione è sincera, avrà molto più effetto che se è simulata, a condizione beninteso di esprimerla con misura. Nel paragrafo successivo troverete delle indicazioni per aiutare la vostra influenza suggestiva coll'invisibile influenza del pensiero.
Le vostre parole possono avere un effetto immediato; esse possono anche giungere allo scopo dopo finito il colloquio. Per conseguenza ciò che sopratutto importa alla fine di un colloquio è di deliberarne un altro per poter usare dell'irresistibile potenza della ripetizione. A tale scopo prendete sempre tutte le disposizioni affinchè il vostro colloquio comporti sempre qualche cosa di attraente. Siate certo che in tal modo, separandovi dall'interlocutore avrete lasciato nel suo spirito sino alla prossima visita delle impressioni che serviranno ai vostri disegni.
UTILIZZO DELLE PAROLE E DEI SUONI DI POTERE
Infine un ultimo accenno all’antichissima tradizione delle parole e dei suoni di potere che è il parallelo della tradizione orientale dei mantra. Si tratta di una potentissima tradizione segreta che non fa parte però di questo libro che vuole essere un manuale del primo grado di approccio alla materia.
La persona magnetica può utilizzare specifiche parole (chiamate parole di potere) per incrementare il suo potere e la sua forza espressiva. Tali parole possono essere o pensati o pronunciati e possono avere anche utilizzo nell’esteriorizzazione della forza magnetica, di cui parleremo nel prossimo capitolo.
La tecnica delle parole di potere può essere spiegata secondo questo principio neurologico: noi possediamo due emisferi, i quali entrambi possono utilizzare e comprendere il significato delle parole. Un emisfero è però più legato al ragionamento razionale, mentre l’altro emisfero al ragionamento simbolico, al tono e al ritmo.

Le  parole di potere sono quindi elementi tonali (parole, lettere, suoni) che parlano direttamente a quest’ultimo emisfero e producono cambiamenti tra cui il più notevole è la creazione di direzioni specifiche lungo le quali opera poi l’azione magnetica.


3. La Proiezione Psichica.
È possibile irradiare il magnetismo anche a distanza e questo fenomeno era conosciuto fin dai tempi più remoti.
Avicenna (il persiano Ibn Sina) scrive ad esempio che alcune donne hanno il potere di affascinare non solo collo sguardo, ma anche da lontano col semplice pensiero.
Esploriamo ora tre semplici metodi collegati alla nostra tradizione e di cui abbiamo verificato la validità
Metodi di influenza magnetica diretta.
Questi tre metodi hanno per base comune il “ritiro nel silenzio”.  Ciò significa che l'allievo deve ritirarsi in una camera dove non possa venir disturbato né udire alcun rumore. Deve stare seduto o coricato, ma a suo agio, e condannarsi durante dieci minuti circa a uno stato di passività assoluta. Tutti i suoi muscoli devono essere rilassati, dal suo spirito deve essere bandito ogni pensiero conturbante.
Primo Metodo
Il primo metodo è quello della fotografia mentale. Quando sarete nello stato di calma suddescritto, sedete a un tavolo e scrivete molto leggibilmente su un foglio di carta bianca una frase succinta che esprima un desiderio qualunque. Scrivete per esempio : “Voglio che cessino i dissensi che ho con Tizio” ; oppure : “Voglio che il Sig. X sia forzato a fare la tale o tal'altra cosa”. Dopo aver scritto ciò che desiderate, leggibilmente e brevemente, rimettetevi a vostro agio e guardate fisso il vostro scritto, concentrando il pensiero con intensità, ma con calma, sul senso delle linee che avete sotto gli occhi. Respirate lentamente e profondamente nell'intervallo.
Questo procedimento si chiama la fotografìa mentale. Esso si basa sulla teoria che con questo mezzo si arriva a produrre in modo perfetto delle correnti mentali, in tutta la loro forza. Un'altra spiegazione può venire dalla considerazione della natura quantica della realtà, oppure dal principio di sincronicità esposto la prima volta da Carl Gustav Jung. Chi infine vuole adottare un punto di vista completamente psicologico può pensare che funziona perchè creiamo una "matrice" nella nostra mente inconscia che successivamente tende a facilitare l'accadimento di determinati eventi. 
Se dapprincipio esprimete dei desideri semplici e ragionevoli come godere di miglior salute, acquistate delle abilità mentali, un carattere più dolce, riuscirete probabilmente subito. A misura che vi eserciterete potrete fare delle domande più precise e particolareggiate, come quelle che abbiamo citate. Pino a che non domanderete qualche cosa che sia nocivo, direttamente o indirettamente ai diritti e alla felicità del vostro prossimo, otterrete una misura di successo basata sulla sincerità e l'intelligenza di cui darete prova seguendo questo procedimento.
Secondo Metodo
Il secondo metodo è quello del plesso solare. Il plesso solare è il grande nervo centrale del midollo spinale, posto dietro il cavo dello stomaco. Alcuni scienziati affermano che il plesso solare è un cervello — il cervello addominale — e che ha un'influenza non solo sulle funzioni del corpo come la respirazione e la pulsazione cardiaca, ma anche sulla natura emotiva dell'individuo.
Alcuni considerano il plesso solare come un vero centro magnetico o come una neuro-calamita suscettibile di influenzare la personalità altrui o essere da lei influenzato. Ecco come procedere.
Dopo esservi raccolti e posti nello stato di passività già spiegato, allungatevi su un letto, dopo aver preso la precauzione di allontanare tutte le coperte che potrebbero mettere un ostacolo qualunque ài vostri movimenti. Trattenete allora la respirazione facendo comprimere il petto: l'aria penetra nell'addome, e lo distende. Comprimendo poi l'addome il petto si riempie se si rattiene egualmente la respirazione. A ciascuna respirazione si deve comprimere e distendere il petto e l'addome, e ciò a volta a volta, e abbastanza rapidamente, per cinque volte di seguito. Ci si riposa poi per trenta secondi e si ricomincia l'esercizio. Finalmente dopo una nuova pausa di trenta secondi, si ricomincia per la terza ed ultima volta.
È facile capire che in tal modo si agisce direttamente sul plesso solare facendogli subire un massaggio interno e stimolatore mediante l'azione degli organi adiacenti. Il lato mentale di questa teoria è che il desiderio da soddisfare deve esser rattenuta tranquillamente nello spirito durante l'esercizio, e che lo stimolo dato al plesso solare o alla batteria nervosa produce il rigetto del pensiero. Questo rigetto avviene mediante vibrazioni che influenzano l'organismo, dotato più o meno di nervosità e di ricettività, delle persone interessate.
Terzo Metodo
Il terzo e ultimo metodo è il metodo muscolare. 
È un antico metodo segreto molto potente. La teoria su cui si fonda è che ogni forza espressa, sia dall'Intelligenza che dallo Spirito, la Gravità, l'Elettricità, l'Azione muscolare, ecc. è della stessa essenza. Queste forze non differiscono tra di loro che nella forma che prendono per manifestarsi.
Basandosi su questa teoria, l'allievo, dopo essersi ritirato nel silenzio, dovrà mantenersi completamente diritto e contrarre ogni muscolo del suo corpo, più rigidamente che può. Eccoci dunque in presenza di una forza creata, ma non impiegata. Lo spirito dell'allievo si porta allora ardentemente sul desiderio che deve essere soddisfatto. Egli vuole con tutte le sue forze che questo desiderio si compia. Egli si assicura, nello stesso tempo, che la forza-espressione fìsica, vale a dire la rigidità dei suoi muscoli affaticati, si trasformi in forza-espressione mentale. Importa che egli mantenga nel suo spirito questa idea: mentre la forza sfugge dai suoi muscoli affaticati, essa si ritira da lui sotto la forma mentale del suo desiderio, e agisce sotto questa forma sulla personalità o sulle condizioni interessate.
Si può, per dare un esempio, mettere in pratica questo esercizio ogni mattina, con questo pensiero nello spirito: 
— I miei affari andranno meglio.
Oppure :
— Non voglio avere un momento di inquietudine in tutto il giorno.
O qualunque altro piaccia o convenga.
Ulteriori Concetti per esteriorizzare la Potenza del Mesmerismus 
Abbiamo già dimostrato che la nostra attività morale (emotiva e intellettuale) trasmette il suo movimento all'ambiente, e tende a risvegliare in coloro che ci sono vicini dei pensieri analoghi ai nostri, a modificare il loro stato d'animo in un senso conforme a quello da noi pensato.
Noi esercitiamo dunque tutti un'influenza psichica e nello stesso modo subiamo quella degli altri vicini a noi, o che pur essendo lontani, hanno con noi un rapporto morale qualunque. Questa intercomunicazione non ha nulla di supernormale : essa è inerente alla natura umana, e se lo scambio continuo di vibrazioni mentali non dà luogo che eccezionalmente a fenomeni immediatamente evidenti, non opera meno per ciò di continuo degli effetti reali.
È quindi stabilito che la modalità dei vostri più frequenti stati di spirito e il genere di pensieri che emettete d'ordinario verso gli altri, tendono a suscitare da parte loro un atteggiamento psichico corrispondente. La vostra attrazione dunque si accresce del vostro desiderio di attirare e anche dei sentimenti benevoli che mantenete verso i vostri simili.
L'efficacia della vostra azione deriva poi dalla compatibilità dei vostri pensieri colla mentalità della persona alla quale pensate; dall'energia e dall'ardore delle vostre rappresentazioni mentali, dalla durata e dalla frequenza con cui le sostenete e finalmente dalla loro precisione.
L'irradiazione psichica si intensifica mediante le riserve di forza nervosa accumulate. Perciò il primo sforzo da fare se si vuole impiegare la proiezione psichica, consiste nell'infrenare la diffusione consueta del pensiero ed allenarsi a concentrarlo abitualmente su quanto si fa.
Così, quando parlate, non lasciate vagare il vostro spirito: mantenete la vostra attenzione sull'effetto che desiderate che le vostre parole determinino. Se per es. dite: “Posso sperare di vederla il tal giorno, alla tal'ora?” immaginatevi che siete già nel momento in cui volete che il soggetto torni a vedervi. Immaginatelo che arriva sorridente e vi si accosta come di consueto. Se dite : “Andrò il tal giorno nel tal luogo” e avete il desiderio di ottenere che la persona alla quale parlate venga per vedervi, rappresentatevi mentalmente il luogo dove volete andare, il soggetto che arriva, vi vede, viene a parlarvi, ecc.. Questo procedimento crea le vibrazioni volute per far nascere nello spirito del soggetto l'immagine gradevole, tentatrice, di ciò che volete fargli fare. Insomma, quando esprimete qualche cosa, accompagnate le vostre parole con una volizione interiore; rappresentatevi l'effetto che volete esse abbiano.
Senza stancarvi, voi potete ogni sera, comodamente seduto o coricato, dirigere il vostro pensiero verso tutti coloro sui quali desiderate acquistare influenza. Arrestate a lungo lo spirito su ciascuno di essi ricordandovi un momento il suo viso, il suo aspetto e pensando a ciò che attendete da lui. Immaginate il contegno che vorreste vedergli adottare verso di voi e ripetetevi mentalmente che lo adotterà senza dubbio. Questo esercizio dilettevole aggiungerà forza al vostro magnetismo aumentando la vostra capacità di proiezione psichica e vi preparerà così utilmente a sforzi maggiori. Esso non tarderà a darvi la certezza della vostra influenza psichica, giacché, per poco che siate dotati, esistono fra i vostri conoscenti delle persone abbastanza ricettive delle vostre vibrazioni mentali ed è su di esse che verificherete l'efficacia della vostra azione.
Quando si cerca la simpatia e si trova l'indifferenza, quando ci si accorge di un raffredamento nell'essere che si ama, quando si subisce l'infedeltà e l'abbandono, si sciupa generalmente l'energia sostanziata col desiderio e l'emozione che si prova, la si lascia esteriorizzarsi in molte inutili divagazioni invece di ricondurla senza tregua alla sua sola espressione attiva: la volontà di modificare la persona che vi preoccupa. Coll'aiuto dell'auto-controllo, della padronanza di sé, è tuttavia possibile condensare in una forma determinata e durante un momento prestabilito tutti ì pensieri relativi a uno stesso oggetto. Una vibrante emozione, una volontà impetuosa, una mentalità autoritaria e tenace generano una potentissima proiezione psichica capace di imporsi. Non tutti possediamo un simile carattere, ma se è vero che un sentimento ardente, un'idea generosa, un nobile ideale possono rendere momentaneamente intrepidi i più pusillanimi, l'ambascia emotiva crea in tutti una iperattività emozionale che supplisce all'insufficienza dei mezzi ordinari, a patto di dirigerla utilmente.
Per incominciare conviene dunque incanalare l'afflusso dei pensieri e per ciò distrarne l'attenzione almeno per mezza giornata. Siccome poi il miglior momento per praticare la proiezione psichica è a tarda sera o meglio a metà della notte, bisogna far in modo da risparmiarsi per questo momento una riserva di forza che sarà data prima da un opportuno derivativo — per es. il lavoro quotidiano.
Se agli inizi di una crisi morale ci si sente affranti, bisogna attendere la reazione che non potrà tardare se ci isoliamo nella calma e reprimiamo interamente il desiderio di parlare a chicchesia di quanto ci preoccupa. Non siate espansivo: concentrate in voi stessi le vostre vibrazioni per poterle proiettare in un potente fascio al momento opportuno.
Dunque, durante il giorno: 1° Rifiutate di pensare alla vostra pena; 2° Non parlatene ad alcuno. Ripetete quante volte occorre lo sforzo di distrarre il vostro spirito e applicatelo attentamente alle vostre occupazioni.
La telepsichica (o proiezione psichica a distanza) non richiede facoltà eccezionali. Per dedicarvisi si crede comunemente che sia necessario obbligarsi a una tensione di spirito formidabile, mentre basta semplicemente mettersi in uno stato tale che l'elemento mentale vibri da sé, con forza, e orientare la propria attività in modo positivo.
Per prepararsi a questo, concentratevi come è stato spiegato, in ambiente calmo e possibilmente oscuro. Chiamate a raccolta tutti i motivi, i desideri, i sentimenti che siano di natura tale da esaltare la volontà. È il momento di considerare ciò che si prova sotto gli aspetti più emotivi. Bisogna ben guardarsi dal lasciarsi dominare dall'afflusso di idee che si risvegliano in tal modo. Mantenendole sotto la sorveglianza dell'attenzione, si sentirà ben presto partire dalle più riposte latebre della coscienza un movimento volitivo potente.
Quando vi sentite in piena vibrazione, in “pressione”, riportate il vostro pensiero sulla persona da influenzare, immaginandovì i suoi lineamenti, la sua statura. La precisione e la vita che si sa mettere in questa allucinazione volontaria aiutano in modo notevole l'efficacia della suggestione a distanza. Senza perdere di vista questa immagine mentale, rivolgete allora tutte le incitazioni che vi vengono dallo spirito.
In generale bisogna rappresentarsi in immagine, sotto forma concreta, ciò che si desidera ottenere e nel tempo stesso emettere una volizione determinata, imperiosa: “voglio questo, lo determino, lo impongo”. Assistete, in una parola, in spirito alla realizzazione di quanto si suggerisce.
La modificazione graduale è facile. Quando si cerca di modificare le disposizioni di qualcuno a nostro riguardo, val meglio incominciare a suggerire un leggerissimo cambiamento dello stato d'animo che gli conosciamo; poi si accentua questa suggestione sino a darle l'intera espressione voluta.
È più agevole trasformare a poco a poco i sentimenti di qualcuno che imporgli direttamente quelli che si desidererebbe vedergli nutrire. In principio, nelle persone non allenate alla telepsichia, noi suggeriamo di prolungare più che si può la durata delle sedute, e di supplire colla persistenza dell'impulsione psichica a ciò che lascia desiderare rispetto al vigore.
Canalizzare in modo calmo durante due ore la propria attività psichica nell'espressione affermativamente volontaria di ciò a cui si aspira, non può non essere efficace anche pei meno bene dotati.
Beninteso, raramente una seduta basta; ciò che del resto è un bene, giacché sarebbe assai pericoloso che avessimo il potere di subordinare quasi istantaneamente il pensiero altrui.
Quando si è personalmente allenati a un'esperienza di proiezione psichica, si possiede con ciò stesso un grande vantaggio. Infatti come abbiamo visto, provare un sentimento è trovarsi in uno stato psichico tale che facilita enormemente la sua suggestione in altri.
Ecco perchè ogni persona anche inesperta di fenomeni pichici ne ricava un vantaggio personale. Del resto tutti possono iniziarsi praticamente a questi fenomeni in modo da ricavarne i migliori elementi di successo.
Cosa è l'Iniziazione Magnetica?
Infine, oltre ed accanto a tutti metodi indicati sopra, esiste anche un altro approccio, secolare, di avvicinamento e potenziamento del magnetismo: “l’Iniziazione o Attivazione Magnetica”.
Essa permette di ricevere e continuare la trasmissione della fiaccola del Magnetismo Animale e dello sviluppo dell'Uomo. È la via reale per  liberare le nostre energie con una forza totale ed allo stesso tempo per ritrovare il proprio centro. 
Le tecniche sulle quali ci basiamo sono frutto di una lunga ricerca e di una tradizione scritta e orale. 
Molte, non essendo mai state pubblicate o diffuse, rappresentano una novità assoluta per il mondo d'oggi.
Permettono di manifestare pienamente i potenziali naturali che corrispondono all'essere umano. La parola "Animale" si connette sia che all'origine ed alla natura dell'uomo sia alle parola "anima" ed "animato".
Con questo termine indichiamo la trasmissione diretta della conoscenza.  In queste pagine stiamo infatti riportando al presente adattandolo all'uomo d'oggi l'immenso valore e la tradizione orale di una disciplina la cui origine si perde nella notte dei tempi, che corrisponde intimamente ai bisogni dell'uomo, e della quale una volta i misteri erano talmente considerati da aver valore di legge. 
La nostra scuola nel presentarla è interprete di una tradizione trasmessa sempre per via diretta, potente e segreta.
Tale tradizione è da noi presentata sotto il nome di Mesmerismus, anche se l’origine è sicuramente pre-mesmerica.
Il Mesmerismus ® è quindi inteso in tal senso come la chiave del Magnetismo Personale e lo stesso quando attivato a livello profondo : ci aiuta quindi ancora maggiormente nelle relazioni e si collega ai concetti di attrazione repulsione, simpatia ed antipatia.
Stimola l'autoguarigione ed il flusso vitale ed ha risolto nel tempo migliaia di casi anche difficilissimi.
Apre anche la strada ai presentimenti, quei messaggi misteriosi che ci informano sui rischi che corrono le persone a noi care. 
Ad esso si collega anche l'ispirazione, e l'intuizione creativa.
Ci apre alla voce interiore: questa voce interiore parla senza bocca, e non sono le orecchie che la percepiscono.
Il suo linguaggio è metaforico: è la natura che cerca di farci sentire il suo rumore. Ed è quindi attraverso una serie di simboli e metafore che può essere acquisito al grado più alto.
La teoria dietro ad essa è riportare l’individuo al suo stato naturale, in quanto è nello stato naturale il punto di partenza della forza stessa. 
L'iniziazione magnetica è quindi una trasmissione che dipende da alcuni fattori essenziali:
1 - lo sviluppo di chi viene iniziato
2 - la potenza di chi inizia e l'ambiente e l'ora (in molti casi simbolica) dove tale iniziazione viene svolta
3 – una serie di azioni (prove) che stimolano il potenziale magnetico
In teoria, chiunque può affrontare le prove, ma il successo sarà tanto più marcato quanto più vi sarà stata attivazione dell'energia interiore
Il fine è reintegrare l'uomo ad una sua potenza magnetica e fisica naturale ed originale.
Questo fine è dapprima perseguito in un ambito ristretto, dove si cerca di dare il massimo sviluppo a quest'opera.
La teoria è che l'uomo ha una parte importante nella Natura e recupera tale energia.

La prima fase, da condurre in un ambiente adatto, è di armonia e si basa sulla percezione dell'energia, sui ritmi e sul recupero dello stato profondo.
L'iniziando dovrebbe in tale fase anche: 
1 - il più possibile scendere in una trance che risvegli e lo faccia accedere all'energia interiore
2 - rendersi conto che anche lui emette energia

La seconda fase è di risveglio dell'energia, attraverso l'attivazione dell'energia della Kundalini e dei tre livelli dell'uomo (respiratorio, ghiandolare, muscolare) .
Infine vengono una serie di "prove" che fortificano e potenziano il candidato. 
A questo punto tutto quanto è esposto in questo libro è attivato in grado ancor maggiore e  disponibile per una crescita ancora maggiore. L’uomo è restituito a sé stesso ed alla sua vera potenza.
INDICE
145

 
Dove Imparare l’Arte e la Tecnica del Mesmerismus ® ?

Presso la scuola del Dr. Paret è possibile imparare le tecniche originali del Magnetismo Personale descritte in quest’opera e vari altri approcci ancora più potenti compresa l’”iniziazione magnetica” di cui si è accennato nella prefazione. Può essere il primo passo di una profonda trasformazione individuale e dell’aumento della propria efficacia in ogni ambito della Vita. Vi invitiamo a frequentare i seminari originali sia per accedere al livello più alto della Disciplina, sia per imparare a maneggiare appropriatamente ed in maniera congrua l’estrema potenza delle tecniche superiori insegnate. È possibile anche partecipare a seminari in Italia ed altre nazioni.









IHI
33 – RUE de Paris
06000 Nice
France

Email: info@neurolinguistic.com
tel. 0039-348-2213

