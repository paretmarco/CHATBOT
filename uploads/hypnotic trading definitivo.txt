Dr. Marco Paret
Fabrizio Maccini
	
TRADING IPNOTICO
(Hypnotic Trading)

Strategie Pratiche per il trading professionale ed il benessere finanziario.
Come vivere di Trading utilizzando e capendo l’ipnosi e le tecniche di controllo del proprio mentale



ISBN13  978-99931-5-004-6
© 2009 – NLP International Ltd

Prefazione
Questo libro parla di trading e ipnosi, ma la sua portata è molto più vasta e si applica a tutti  i campi dove la presenza a sè stessi è fondamentale. Il trading è un campo dove vige la legge del mercato più dura e dove ogni nostra mancanza a livello emozionale od organizzativo immediatamente appare. Nel trading è importante il controllo del proprio mentale. Il trading è una metafora della vita. La vita è un sistema dove operate e potete vincere tanto, o perdere anche tutto.
Quelli che qui trovate sono quindi gli elementi indispensabili per raggiungere una maggiore autodisciplina e chiarezza nella vostra vita, e per il raggiungimento del successo e di quel benessere finanziario agognato. 
Pur essendo questi risultati desiderio di molti, si osserva che parecchi passano attraverso la loro esistenza come in trance, senza rendersi conto delle opportunità che essa offre. Un caso frequente è quello di coloro che fanno trading emozionale e non concreto.
Un altro caso è quello di coloro che  si affidano solo ai consigli di altri, senza capire che è in noi la chiave per tutte le soluzioni. Siamo noi che creiamo la nostra vita. L’autoipnosi può allora essere una chiave per accedere alle risorse ed iniziare a guadagnare veramente.
Quest’opera può inoltre essere un aiuto importante non solo  per coloro che fanno trading professionalmente, e che vi troveranno delle chiavi per guadagnare veramente, ma anche per la vita intera che si svolge al di là del trading stesso, in quanto, al di là del comprendere come gli altri ed i mercati si fanno “ipnotizzare”, vi permette di riconoscere e correggere una serie di atteggiamenti ipnotici che ci impediscono di raggiungere quello che effettivamente vogliamo e che magari è a portata di mano.
 
Introduzione Generale all’ipnosi ed al trading
Come mai continuiamo a ripetere gli stessi errori e comperiamo quando dovremmo vendere o vendiamo quando dovremmo comperare senza riuscire ad avere controllo dei nostri impulsi ?
Alcuni attribuiscono gli errori ripetuti dei traders che comperano al culmine e vendono quando al prezzo più basso a quella che viene definita la "stupida umana natura". 
Forse, ma anche i topi di laboratorio dopo un poco smettono di fare gli stessi errori e trovano la strada attraverso un labirinto dopo un poco di prove.
La "stupidità della natura umana" non può essere utilizzata come una scusa per la ripetizione continua di abitudini negative. 
Quello che succede può essere  spiegato con l'ipnosi. Che altro potrebbe dare una spiegazione al comportamento di traders che ripetono incessantemente lo stesso errore da bambini ogni volta in maniera uguale, a volte per anni ?
E' difficile definire l'ipnosi in termini semplici.
L'ipnosi è parte della nostra vita quotidiana. Si potrebbe addirittura dire che noi siamo ipnotizzati ogni giorno in qualche maniera.
Quando una trasmissione radiofonica o televisiva suggerisce l'acquisto di un certo bene e voi reagite a tale messaggio (come tutti hanno fatto durante la propria vita) voi avete lasciato che uno stato di maggiore accettazione della comunicazione esterna vi conducesse ad un comportamento ipnotico, e nessuno si rende conto di questo meglio dei "creativi" della pubblicità.
Se guardate un film, e ad un certo punto provate delle sensazioni e delle emozioni per delle persone di celluloide, e vi interessate ad una storia che voi sapete benissimo essere fittizia, e magari tornando a casa vi viene da comportarvi come uno dei protagonisti del film, ecco, questa è un'altra fenomenologia ipnotica.
E quando migliaia di persone vendono oppure acquistano perché “così fan tutti” questa è anche ipnosi.
La nostra vita è intessuta di reazioni dettate dal nostro subconscio. Facciamo ora un altro esempio ancora più semplice di ipnosi quotidiana nel quale in molti potranno ritrovarsi: avete appena acquistato un vestito o siete andate dal parrucchiere e qualcuno il cui giudizio ha grande valore per voi vi dice: - Il tuo taglio di capelli non è tanto buono -; oppure vi da semplicemente uno sguardo di domanda nell'osservare la vostra pettinatura o il vostro vestito, senza dire niente di più, dandovi una suggestione non verbale che qualcosa in voi "non va bene".
Molto probabilmente cominciate ad interrogarvi sulla vostra scelta. Dopo non molto, incomincerete a chiedervi se il vostro abito non sia troppo lungo, o troppo corto, o troppo piccolo o chissà cos'altro ancora. Ci sono alte probabilità che più indosserete l'abito, meno ne sarete contenti: prima o poi troverete qualche scusa per dire "quest'abito non mi è mai piaciuto".
Nel caso appena descritto, voi avete lasciato da parte la vostra capacità di giudicare e l'avete sostituita con un messaggio proveniente da un'altra persona; avete cioè accettato una suggestione e permesso alla vostra mente di farla sua.
Che cosa distingue questa situazione da quella del trader, il quale, impressionato dall’opinione di un giornale o da un amico, incomincia a porre in dubbio il suo metodo, e non è più in grado di seguire la sua linea?
Le moderne ricerche scientifiche hanno mostrato come non ci sia alla base nessuna differenza tra questo tipo di fenomenologie e le cosiddette "fenomenologie ipnotiche" osservabili in studio.
L’ipnosi è quotidiana!
L'ipnosi è strettamente collegata con stati nei quali non ci rendiamo più conto di quello che succede attorno a noi. Nell’ipnosi vi è un restringersi della nostra attenzione ed un superamento del nostro "fattore critico", cioè avviene il superamento della nostra maniera abituale di giudicare le cose attorno a noi. In pratica abbracciamo un modo di pensare che ci è suggerito.
I mercati finanziari sono governati dall'ipnosi. Che altro potrebbe spiegare infatti il fenomeno dei traders che continuamente ripetono lo stesso errore se non con un restringimento del campo dell'attenzione ?
Ed analogamente, come possiamo spiegare altrimenti il fatto che istituzioni anche rispettabili compiano azioni che all'occhio dell'osservatore più inesperto possono essere giudicate più che azzardate?
Anche singoli individui possono avere un forte potenziale, in forza della loro autorità che, come sarà spiegato successivamente, è una delle fonti con le quali una suggestione si può impiantare nel cervello.
Ma l’autorità non è l’unica maniera di operare. Possono bastare anche delle semplici parole.
Ci sono molte maniere di indurre ipnosi e vi sono stati particolari, chiamati di "ipnosi vigile" dove il soggetto esegue delle azioni pur sembrando completamente sveglio.
Molti personaggi pubblici utilizzano il loro linguaggio in maniera da indurre stati ipnotici nell'interlocutore.
Nel fare questo cumulano il loro prestigio, che in sè stesso è già un fattore ipnotico, con specifici modelli linguistici e gestuali. Ce ne possiamo rendere conto osservando come muovono le mani e la loro maniera di interloquire.
A volte si tratta di abilità acquisite spontaneamente, a volte invece si tratta di capacità coltivate.
Questo libro è per aiutarvi a rendervene conto, e per imparare ad utilizzare l’ipnosi a vostro vantaggio invece che svantaggio.

Il Trader
La figura del trader si è sviluppata con l’avvento di internet e delle piattaforme di trading on line. 
Oggigiorno è facilissimo inserire ordini sul mercato  e questo ha comportato una vera e propria rivoluzione sui mercati finanziari, ed ogni persona dal proprio ufficio, o direttamente da casa, può fare tutto. 
La facilità con la quale si può accedere ai mercati e investire i propri soldi immediatamente in ciò che si vuole ha fatto sognare e fa sognare tutt'ora tante persone ricche della speranza di guadagnare tanto, in breve tempo, standosene comodamente seduti davanti al proprio PC. 
Questo è sicuramente possibile, ma le chiavi per  poter stare sui mercati sono prima di tutto in noi stessi: nel controllo della propria mente, nell’autodisciplina e nella comprensione di una serie di elementi che sono ingenerati dalla somma della psicologia di milioni di persone.
I mercati infatti non sono pienamente razionali, perché il loro comportamento dipende dalla somma delle psicologie individuali.
Una persona che decide quindi di investire soldi nell’attività del trading senza conoscere profondamente le leggi che governano i mercati ha pochissime possibilità di riuscita.
Tutti all’inizio partono con i buoni presupposti ma durante il percorso rischiano di accorgersi che non è come si pensava o si immaginava che fosse e cominciano i problemi. 
Facciamo un esempio di un altro campo: un libero professionista che apre la partita IVA ed inizia un’attività, o deve gestire un’azienda, non può pensare di sapere già tutto quello che c’è da sapere ed essere il migliore sul mercato nel suo campo; dovrà prima farsi le esperienze e pian piano imparare dagli errori, dovrà studiare qual è il miglior metodo lavorativo e organizzativo che gli permetterà di svolgere al meglio la sua attività. Dovrà decidere qual è il capitale necessario per lavorare e quali sono i rischi che si può permettere. 
Nella stessa maniera un buon trader è bene che rifletta quando intraprende quest’attività su come organizzarsi al meglio.
Punti di Partenza Minimi
I punti da seguire prima di iniziare a fare questo tipo di attività sono:
Procurarsi un buon computer e un buon monitor  con una linea adsl
Aprire un conto in una banca on line che abbia la migliore piattaforma di trading sul mercato
Decidere in base ai propri obiettivi quanto denaro destinare a questo tipo di attività1
Conoscere l’analisi tecnica e lo studio dei grafici ( è un argomento vastissimo e consiglio per chi non la conosce di procurarsi dei libri dai quali imparare almeno le nozioni fondamentali)
Studiare i mercati finanziari e le relative regolamentazioni, poi gli strumenti finanziari che decidiamo di utilizzare per fare trading.
Prima di mettere  soldi sul mercato è fondamentale definire bene un obiettivo e fare in modo che il proprio comportamento  porti a ottenere con soddisfazione ciò che si vuole raggiungere. 
Infine costruirsi un buon metodo di trading ed una personalità da Trader (analizzeremo in seguito come fare)
La prima cosa che dobbiamo imparare è che non possiamo conoscere il futuro e che nessuno è in grado di prevenire come, quando ed a quale prezzo dovrà andare un titolo od una valuta.
Nel mondo delle finanza e dell’informazione finanziaria possiamo trovare tutte le previsioni che vogliamo su qualsiasi tipo di mercato. Ci sono persone che per decidere in che modo investire i propri risparmi e su quali mercati, si fidano delle informazioni che possono ricevere da amici, conoscenti, dipendenti di banca o promotori o di articoli scritti da analisti pubblicati sulle riviste finanziarie. Ogni persona ha il proprio punto di vista e le proprie idee sui mercati ma nessuno ha il potere di conoscere quello che dovrà  succedere. 
A volte è possibile che i consigli che si ricevono portino effettivamente ad un buon risultato ma a volte capita anche il contrario e gli investimenti non vanno come devono andare. 
Detto questo possiamo capire che non esiste l’investimento perfetto in assoluto. 
Sul mercato esistono tre figure importanti ossia:
a) chi investe a medio lungo periodo (anni)
b) chi investe a breve (settimane, mesi)
c) chi effettua delle speculazioni a brevissimo (pochi giorni, intraday, scalping)
In questo libro analizzeremo soprattutto la figura del trader che si identifica nel punto “c”.
Diversamente da altri tipi di attività imprenditoriali, il trader deve prendere decisioni immediate. Vedere i propri soldi muoversi direttamente sul mercato può però far prevalere la nostra parte emotiva su tutto il resto creando gravi problemi. 
Cosa si deve fare allora per gestire correttamente l’emotività ?
Sul mercato esistono dei metodi “automatici”. Utilizzare un metodo di trading significa stabilire a priori quando, come e quanto capitale si può rischiare in quell’operazione. Così facendo l’emotività avrà un impatto sicuramente minore. 
Ma l'utilizzo di metodiche automatiche da solo non è sufficiente. 
Infatti non sono spesso il 99% delle operazioni che eseguiamo automaticamente quelle che ci fanno veramente guadagnare, bensì quell'1% di scelte che eseguiamo  CON LA TESTA .
Ma cosa significa “usare bene la propria testa” ? Il trader è un operatore singolo.  Si confronta però con tutto il mondo. Attualmente con internet, la competizione è diventata globale. Un trader che è davanti al computer ha virtualmente davanti dall'altra parte dei traders che magari sono dall'altra parte del globo.
Non solo. Poiché tutti contrattano con tutti, ne consegue  infatti un principio di selezione naturale che fa sì che solo i più forti, i più sicuri e coloro che hanno maggior padronanza di sè stessi vadano avanti e facciano la maggior parte dei guadagni.
Poichè è un essere umano, il trader può andare incontro infatti a varie difficoltà che menzioniamo ora brevemente:
OVERTRADING: significa effettuare un alto numero di operazioni in un breve tempo. Può essere causa di stress. Soprattutto si rischia di sbagliare operazioni cruciali.
PRECIPITAZIONE: magari il trader si fa prendere dall'emozionalità e compera o vende troppo presto
FALSI RAGIONAMENTI: successivamente ragioneremo sui quattro più frequenti errori cognitivi 
CONFUSIONE SUL PROPRIO ORIZZONTE TEMPORALE O SUI PROPRI OBIETTIVI: fine del trader è normalmente un insieme di operazioni con un orizzonte temporale. Cambiare i tempi, e vendere un  prodotto od una azione prima del tempo può portare a perdite. 
SUGGESTIONABILITÀ: Istituzioni, altre persone e vari altri elementi possono cercare di influenzare, volutamente o meno, il trader. Il fenomeno è chiamato ipnosi sociale ed è di particolare rilevanza ed alla base di TUTTE le bolle che si verificano. 

L'Ipnosi Sociale
Come detto, l'ipnosi è parte del normale processo di comunicazione quotidiano. L'unica differenza tra l'autoipnosi e l'ipnosi quotidiana è che quando eseguite un procedimento di autoipnosi, o permettete volontariamente ad un ipnotista di ipnotizzarvi, siete voi a scegliere le idee alle quali permettere alla vostra mente di reagire, mentre nell'"ipnosi quotidiana", data la quantità e la molteplicità di fonti origine dei messaggi che vi raggiungono, avete molto meno controllo sulla qualità e l'estensione delle idee che entrano nella vostra mente.
Nell'ipnosi praticata dall'ipnotista e nell'autoipnosi siete voi a decidere che messaggi fare vostri e siete sempre liberi di rigettarli uscendo dallo stato ipnotico; nella vita, invece, può essere molto più difficile rifiutare di comunicare con situazioni e persone che vi trasmettono messaggi negativi e che alla lunga tendono ad influenzarvi. 
Quelle che in gergo finanziario vengono chiamate BOLLE sono normalmente frutto di comportamenti di massa, di "ipnosi sociale".
A seguito dell’impatto dei media un gran numero di persone decidono di comperare o vendere nello stesso momento.
La teoria economica del mercato razionale è contraddetta quotidianamente dai fatti, dove i movimenti dei mercati sono dati dalla somma delle reazioni emozionali di migliaia di persone.
Un trader efficace e che guadagna deve conoscere e capire questi meccanismi, sia nel come si manifestano negli altri, sia in lui stesso per liberarsene e riuscire ad operare. 
Analizziamo ora le più frequenti fonti di suggestione per il trader.
LE QUATTRO PRINCIPALI CAUSE DI SUGGESTIONABILITÀ
Vi sono quattro fonti che possono far sì che il trader venga "suggestionato" e prenda decisioni sbagliate:
AUTORITÀ: Politici, istituzioni finanziarie ed anche alcuni "guru" della finanza cercano di impressionare e spingere il pubblico in direzioni a loro convenienti. Il vero trader, quello che veramente guadagna deve essere indipendente. Sviluppare il proprio “fiuto” finanziario, accumulare esperienza è la strada maestra per riuscire a decidere con la propria testa.
ALTRI: Il trader tende a farsi influenzare da altre persone che fanno trading anche loro. Ma non è detto che perché lo dicono tutti qualche cosa sia giusto. Sviluppare la propria autostima e l’accesso alle proprie risorse interiori è fondamentale per non essere dipendenti dal comportamento degli altri.
CRISI/TRAUMI/SHOCK: I momenti di crisi creano reazioni emozionali che ci possono portare ad agire precipitosamente. Spesso sono proprio questi invece i momenti dove i guadagni possono essere maggiori. Spesso i media si impadroniscono delle crisi e grazie alla loro AUTORITÀ (principio 1) ed al fatto che molti ALTRI (principio 2) traders chiudono le loro posizioni i pochi che sono capaci di non soggiacere a tale intenso TRIPLO POTERE SUGGESTIVO realizzano ENORMI GUADAGNI.
STATO DI SALUTE:  come detto, vi è una dote fondamentale che chiamiamo popolarmente "fiuto". Questa dote è basata su stati emozionali interni. E’ inevitabile che qualsiasi variazione od abbassamento del nostro stato di salute possa avere conseguenza sul nostro stato fisico.
CONSIGLI
Leggete per raccogliere informazioni e guardate la televisione il meno possibile. La televisione è infatti un mezzo che tende ad influenzare profondamente. Il processo della lettura è invece più mediato e quindi permette di essere più padroni delle proprie decisioni
Mantenete sempre un tono fisico alto. Solo così sarete in grado di mantenere la stessa padronanza dall'inizio alla fine  
Imparate delle metodiche di miglioramento psicofisico. Tra queste l'autoipnosi di tipo creativo può essere particolarmente indicata in quanto può aiutarci a sviluppare le doti essenziali alla base del "fiuto" che discuteremo successivamente. Inoltre, praticare da dieci a quindici minuti di rilassamento al giorno migliorerà di molto il vostro benessere individuale.

Cinque Qualità Fondamentali Per Il Trader
Per contrastare l’”ipnosi sociale” il trader dovrà sviluppare alcune QUALITÀ FONDAMENTALI
1. Calma e Controllo del mentale: Stato dato dalla "presenza a sè stessi". Pur essendo capace di fare analisi sul futuro, un buon trader deve "stare nel presente" ed analizzare con chiarezza la situazione
2. Libertà: dalle costrizioni emozionali e Razionalità: stato collegato al non permettere che le reazioni della parte emozionale del cervello (sistema limbico) invadano la capacità di giudizio. Quanto detto non significa essere freddi. Significa essere Liberi dall'essere comandati dalle proprie reazioni subcoscienti.
3. Focalizzazione: Il trading con i migliori risultati si basa su obiettivi. E’ quindi necessario avere FOCUS
4. Pensiero Laterale: chiamiamo così la capacità della nostra mente che ci permette di non utilizzare solo la mente logica ma invece di  cogliere e sviluppare opportunità
5. Fiuto:è un particolare aspetto dell'intuizione che sarà sviluppato nell'ultimo capitolo ed è strettamente connesso ad avere il coraggio di accedere alle proprie risorse interiori.
Nel seguito del libro daremo vari consigli per sviluppare queste qualità ed anche come utilizzare l'autoipnosi per potenziarle.
 In un mercato globale solo i migliori vanno avanti, e nel trading opera infatti ancora più accentuata la famosa legge di PARETO: che dice che il 20% delle operazioni da l'80% del guadagno.
Essere i migliori in questo caso può significare: 
avere un buon trading system (cioè un software) per condurre il 95% delle operazioni
avere le qualità che vi permettono di compiere scelte, tarare il trading system e di compiere il restante 5% delle operazioni in modo solo con queste da GUADAGNARE il 95% della vostra redditività 
Presenza a sé stessi per il trading
Il concetto di presenza a sè stessi è fondamentale per un trader ed è esattamente l’opposto del farsi ipnotizzare dal comportamento degli altri. Con il termine di presenza a sè stessi intendiamo un particolare stato di coscienza nel quale non ci facciamo "mangiare" dal mondo esterno. Per raggiungere tale stato è essenziale imparare l'arte della "demistificazione". 
Demistificare significa essere capaci di distruggere le nostre credenze e le emozioni che ci impediscono di percepire effettivamente il mondo. Molti si rivolgono al mondo del trading perchè vogliono provare emozioni forti e lo vedono come una forma di gioco d'azzardo dove le possibilità di vincita sono più alte. 
Anche se il principio può essere valido, è anche vero che finché ci faremo condizionare dalla ricerca di un'emozione non potremo permettere al denaro di apparire in quanto staremo cercando qualcosa di diverso. Infatti, così come nelle relazioni umane la ricerca affannosa di emozioni forti e passionali impedisce il crearsi di relazioni stabili, così nel trading la ricerca dell’eccitazione o di altri obiettivi emozionali tende ad impedire l’afflusso del denaro. 
Su quale Mercato operare?
Scegliere il mercato dove operiamo è un poco come scegliere dove vogliamo vivere. E’ importante, ma non dobbiamo farci ipnotizzare dalle nostre stesse scelte. 
Altrimenti commettiamo un primo errore cognitivo simile a quello che fanno alcune persone che solo perché sono nate in un luogo ritengono che sia il migliore della terra. Così un eschimese rimpiange le estati artiche col sole durante tutta la notte, ed un africano la sua terra. 
Ogni posto ha dei vantaggi e degli svantaggi.  Analogamente dobbiamo evitare di giudicare un mercato migliore di un altro in assoluto.  Se un mercato esiste è perché vi sono operatori, cioè persone che ritengono sia conveniente operare in tale ambito e che sono contentissime di operare in tale ambito. 
Molto spesso il mercato che diciamo che è il migliore per noi è quello che soddisfa semplicemente al momento il metodo operativo che abbiamo nella nostra mente, e sottolineo nella nostra mente! 
Un esempio
Facciamo una comparazione tra i vari mercati che possiamo tradare e notiamo che nel mercato Forex (valute) sembra ad esempio più facile individuare in anticipo i futuri movimenti. 
L’errore che commettiamo nel valutare questo è lo stesso che facciamo quando compriamo un giornale e troviamo due articoli; uno che sostiene un mercato rialzista, l’altro ribassista e noi scegliamo di leggere e di dare ragione a quello che soddisfa maggiormente il nostro punto di vista.
Il Forex è un mercato mondiale al quale tutti possono accedere oggi con facilità ma noi vediamo solo quello che ci piace di quel mercato.
I mercati non si muovono secondo linee rette. Un prodotto, anche se sta salendo, può avere una momentanea discesa.
Facciamo questo errore anche quando analizziamo i vari periodi di mercato; tendiamo a focalizzarci solo sulla parte grafica che soddisfa il metodo operativo che abbiamo nella nostra mente. 
Il segreto è assumere una posizione neutra!
Non esiste in assoluto un mercato migliore di un altro; i mercati sono tutti uguali, siamo noi che siamo diversi nei loro confronti. 
Sono le regolamentazioni e gli strumenti operativi che fanno la differenza tra i vari mercati, non il loro comportamento grafico passato. 
Futures e Options
Con le vostre esperienze di trading avrete più o  meno dimestichezza ad utilizzare uno strumento piuttosto che un altro ad esempio: meglio in assoluto i futures o le opzioni?
I Futures sono impegni nel futuro di acquistare o vendere un prodotto. Molti operatori principianti spesso investono troppo e riducono la loro equity line. Come dice Elder2: non sono i futures ad uccidere, ma la scarsa capacità di gestire il denaro (money management).
Se siete stati in grado di sviluppare disciplina e gestione del denaro efficace allora i Futures possono essere interessanti. Ma se non avete tali capacità rischiate di perdere soldi.
Analogamente le opzioni sono comparabili a delle scommesse che uno specifico prodotto raggiungerà o supererà uno specifico prezzo ad un momento specifico. Quando comperate un’opzione dovete quindi valutare tre variabili insieme: tempo, prodotto ed andamento del prezzo di mercato. 
Il vantaggio è che normalmente non è richiesto un grande impegno iniziale. Ma sbagliare può essere molto rischioso. Anche qui un accorto money management è importante. Altrimenti il rischio è che per non volere rischiare molto (apparentemente) e volendo investire solo una piccola cifra si perde tutto. Tuttavia in certi casi le opzioni possono essere molto interessanti.
La domanda se un mercato è in assoluto migliore di un altro è quindi simile a dire: nella vita esiste in assoluto un comportamento migliore? 
Esiste semplicemente un comportamento più funzionale rispetto ad un altro finalizzato a raggiungere uno scopo.
In Ipnosi e PNL esiste la ristrutturazione:  lo scopo è quello di far creare alla persona nuovi comportamenti e poi di scegliere il più funzionale pur mantenendo all’interno delle possibilità anche il comportamento che ha attualmente. 
Se ci creiamo la convinzione che è la scelta di un mercato in assoluto che fa la differenza è come se decidessimo di utilizzare un comportamento e poi scegliere uno scopo in funzione di quello. 
Invece è lo scopo il nostro obiettivo. E lo scopo è guadagnare. A questo punto la domanda è scoprire le possibilità.
Entrate nel campo delle possibilità e i mercati e gli strumenti finanziari saranno a vostra disposizione.

Come operare sui Mercati
L'operatività sui mercati finanziari è funzione di parecchie variabili.
Per agire efficacemente è necessario avere una strategia di partenza ed una tattica, cioè sapere come condurre le proprie azioni nel breve periodo.
Un trader vincente dispone di una tattica che riesce ad indicargli con precisione quando comperare e quando vendere. Per mettere in atto tale tattica utilizzerà due fondamentali metodi operativi: delle regole che seguirà e delle scelte che farà.
Quindi dispone di regole da seguire basate su indicatori, su oscillatori, su analisi fondamentali, su analisi tecnica,  ecc.
Un buon trader è pragmatico e opererà su due livelli differenti che costituiscono come i due piani di una casa: 
Un livello di base lineare o di “causa-effetto” nel quale applicherà una serie di azioni ben definito sulla base di obiettivi da raggiungere che definirà chiaramente e per perseguire i quali baderà soprattutto a non farsi “ipnotizzare” dal comportamento delle masse e dai media.
Un livello superiore nel quale accederà al suo fiuto ed alla sua intuizione e per il quale l’utilizzo delle metodiche di autoipnosi si rivelerà altamente benefico e quasi necessario. Per accedere a tale livello superiore è necessario però avere equilibrio ed essere allineato nelle proprie scelte. In pratica aver scelto la professione di trader per scelta specifica, per raggiungere una soddisfazione personale e non solamente per lavorare da casa o guadagnare rapidamente
Nei fatti non è possibile operare solo linearmente perchè così facendo tralasciamo molti elementi e non utilizziamo il nostro fiuto. Infatti, se esistesse un modo automatico di guadagnare, prima o poi sarebbe trasformato in un software che dopo un poco avrebbero tutti i trader del mondo e ci riporterebbe alla situazione di partenza.
Non è però possibile ugualmente operare solo col “fiuto”. Infatti per costruire fiuto è necessario un processo di esperienza nel quale la nostra mente inconscia impara ad avere “fiuto” finanziario. Inoltre molte operazioni sono abbastanza logiche ed un trading system può molto aiutarci in questo.
Il TOTE del trading
Nella formulazione più semplice il modo automatico (o lineare) di operare basato su delle regole è possiamo definirlo in termini computeristici come un TOTE (Test Output Test Exit). In pratica succede questo: analizzo una serie di elementi e sulla base di questi (output) e del feedback compio una determinata azione (exit).
Implicitamente, i punti chiave di un TOTE che un trader deve fissare  in questa fase sono:
1. Qual'è il mio obiettivo ? E’ quindi necessario essere in grado di definire chiaramente un OBIETTIVO.
2. Che passaggi vogliamo mettere in atto per raggiungerlo ? E’ necessario definire una TATTICA ed una STRATEGIA DI PARTENZA
3. Come sappiamo che l'abbiamo raggiunto ? Il trader deve sapersi FERMARE al momento necessario
4. Cosa facciamo se insorge un problema ? Un grosso problema è l'eccessiva tensione e lo stress. A questo punto rischiamo di prendere decisioni sbagliate.
Se la definizione di TOTE è abbastanza chiara e può essere quindi eseguita anche da un software appropriato, i vari elementi componenti sono però espressione della variabilità individuale ed appartengono ad una dimensione differente. Infatti, anche se il mondo in apparenza sembra determinato e lineare, questa è solo la superficie. Alla base di tutto vi sono delle SCELTE. Esaminiamo ora alcuni aspetti di queste.
La strategia di partenza
La strategia di partenza ci indica quali asset inserire nel portafoglio (obbligazioni, azioni, derivati) in funzione della propensione al rischio, degli obiettivi temporali e di altri fattori personali.
Esaminiamo in dettaglio questi elementi.
PROPENSIONE AL RISCHIO
Un primo elemento molto importante è la "propensione al rischio".
E' un elemento altamente soggettivo e che è facilmente influenzabile da suggestioni esogene. In particolare si può osservare come spesso,  che più aumenta la situazione di stress e difficoltà più vi sia una naturale tendenza da parte di molti a ridurre la propensione al rischio.
E' questo il fattore chiave che fa sì che spesso le situazioni di crisi siano per alcuni fonte di arricchimento, in quanto questi avranno avuto più capacità di altri a gestire la situazione.
Ma lo stress è una variabile molto personale e ne consegue che operatori differenti mostreranno una differente operatività a seconda di come sono in grado di affrontare le situazioni.
OBIETTIVI
Un secondo elemento sono gli "obiettivi temporali". Ogni azione trova infatti un suo inizio ed una sua fine all'interno di una fissazione di obiettivi. Ed è in questo campo che diventa fondamentale la capacità di fissare un "orizzonte temporale" ed un coaching del tempo appropriato.
LA TATTICA VERA E PROPRIA
La tattica ci indica come movimentare il portafoglio all'interno dei vincoli posti dalla strategia. Definiti infatti gli asset come scelta di medio periodo, il trader opera sui mercati finanziari con una tattica con la quale guida le proprie scelte di breve periodo.
Utilizzare un trading System
Molti traders utilizzano un Trading System:  si può definire come: "Il Trading System è l'insieme di regole che il trader adotta per operare su i mercati. Queste regole sono tradotte in modo da poter essere comprese da un calcolatore e poi elaborate in tempo reale. L'operatività che ne consegue è trasmessa dal Trading System al trader a cui non rimane che inoltrare l'ordine all'intermediario. Il trader quindi decide a priori quali regole impostare per operare sui mercati finanziari e poi demanda ad un calcolatore il compito di seguire queste regole e di comunicargli l'operatività."3
Alcuni Vantaggi e Svantaggi di un Trading System
VANTAGGIO: Viene eliminata la componente emotiva che spesso e volentieri porta ad operare in modo difforme dalle regole che ci si è imposti e che si ritengono valide e che sempre porta ad operare in modo non corretto: il computer è privo di emozioni, elabora e comunica le decisioni operative. L'ingresso e l'uscita dal mercato saranno coerenti e basati su criteri logici.
VANTAGGIO: Viene eliminato lo stress dovuto ad operazioni negative: esiste una sorta di deresponsabilizzazione del trader. La macchina ha sbagliato, non il trader.
SVANTAGGIO: la situazione può sfuggirci di mano se non pensiamo che siamo sempre noi i responsabili. Inoltre in alcune istituzioni finanziarie può accadere che le persone si affidino più alle macchine che alle loro scelte per evitare critiche.
VANTAGGIO: La tattica adottata e le decisioni strategiche possono essere testate sul passato per sapere come si sarebbe comportato il portafoglio basato su determinate regole in talune fasi di mercato. Questo permette di conoscere con buona approssimazione quale sarà il rischio della tattica di trading che si adotta, quale sarà la massima perdita consecutiva che dovrà essere sopportata, quale sarà il rendimento atteso, e così via.
SVANTAGGIO: se una situazione cambia stiamo ancora operando con le regole del passato
VANTAGGIO: È possibile acquistare delle tattiche vincenti elaborate da altri trader che le hanno codificate e rese trasmissibili. I trading System si basano sulle idee che sono già state provate su quel mercato e i risultati ottenuti in modo da partire il più avanti possibile. In questo modo anche chi non ha il fiuto o non ha il tempo di elaborare continuamente le informazioni che provengono dal mercato può operare in modo corretto sui mercati finanziari, potendo delegare le decisioni tattiche ad una macchina.
SVANTAGGIO: Più sono i traders che si appoggiano ad una determinata architettura di trading system, più è facile per altri operatori approfittare di ciò. Ad esempio: oltre certi valori iniziano in massa delle "vendite automatiche". Sapendo questo un trader esperto può approfittare della situazione e scommettere sulla situazione acquisendo vantaggio e guadagno 
COSA CONSIGLIAMO
Il trading System è una componente necessaria irrinunciabile, ma nello stesso tempo può essere efficace solo nelle mani di un bravo operatore cioè di un trader.
Possiamo paragonare il trading system ad un fucile, cioè una macchina più potente dell’azione del singolo uomo. Appena hanno inventato i fucili era ovvio che chi si basava solo sulla mira per tirare le frecce era in difficoltà, e quindi un cattivo tiratore di fucile vinceva contro un buon arciere. Ma a poco a poco tutti hanno avuto i fucili ed allora l'abilità umana, ad un livello diverso, è di nuovo diventata indispensabile. Bisognava avere abilità di tiro, ed intelligenza per anticipare le mosse degli altri.
Analogamente con l'utilizzo generalizzato dei trading system consigliamo: 
- di utilizzare sistemi evoluti (meglio avere un buon fucile che un fucile che si blocca ogni due spari)
- di allenarsi comunque a "mirare giusto"
ed inoltre a pensare che a volte, così come chi porta un fucile rischia di essere troppo sicuro di sè e proprio per questo è più facilmente aggredibile, analogamente spesso la maggior parte degli attori del mercato rischiano di affidarsi troppo ad un trading system e proprio per questo rischiano di essere più vulnerabili. 
Nell’acquisto di un trading system è anche importante che lo scopo dello strumento è analizzare una serie di situazioni ed operare con una tattica automatica, ma allo stesso tempo il vero guadagno dipenderà in genere  soprattutto da quanto voi saprete analizzare la situazione in funzione del vostro obiettivo ed in maniera vostra. 
Come precisare gli elementi della strategia di base
DETERMINARE GLI OBIETTIVI IN MODO POSITIVO:
Perché avete deciso di fare trading ? Cosa vi a portato a decidere di fare trading ? L’obiettivo comune a tutti i trader di solito è quello di guadagnare tanto, in breve tempo e con poca fatica ma solitamente queste persone non ottengono mai quello che vogliono raggiungere. 
Analizziamo cosa vi è da correggere in tale formulazione linguistica.
“Guadagnare con poca fatica” è una definizione negativa. In pratica stiamo sfuggendo da qualcosa (la fatica) invece di volere qualcosa. Dobbiamo definire cosa vogliamo per avere successo, non cosa non vogliamo.
“Guadagnare tanto” è invece un termine “indefinito”. La nostra mente, quando ascolta la parola “tanto” non sa cosa vuol dire. Cerchiamo di essere più specifici. Cosa esattamente vogliamo ottenere?
“Guadagnare in breve tempo” è anche un termine indefinito. Inoltre il trader che parte da questo assunto rischia più facilmente di altri di cadere nello stress in quanto tenderà a fare le cose “in fretta”.
Se chi pensa in questo modo non ottiene nulla allora possiamo pensare che chi ragiona in un modo diverso ad esempio pensando che vuole ottenere un giusto guadagno, nel giusto periodo di tempo, e con una fatica adeguata a ciò che si vuole raggiungere ha più probabilità di ottenere ciò che vuole.  Soprattutto se nella sua mente sarà chiaro che cosa vuol dire (anche numericamente) la parola “giusto”. La principale ragione per cui la maggior parte delle persone non ottengono quello che vogliono è che non sanno infatti quello che vogliono.
Il futuro è un’incognita e l’unica cosa che possiamo sapere con certezza è ciò che è successo fino ad ora. La storia ci insegna tante cose e tutto quello che si è avverato sui mercati fino ad oggi lo possiamo analizzare e quindi trovare delle condizioni che statisticamente ci hanno dato la possibilità di guadagnare. 
Ci sono molte persone che fanno trading e non vorrebbero mai fallire in nessuna operazione; il mercato ha invece le proprie regole e si muove secondo le proprie leggi e dobbiamo essere noi ad adattarci a lui. 
Per una persona che fa trading è difficile crearsi un obiettivo che non sia legato al denaro. 
Consiglio 1: Rimanete distaccati dal denaro ma non “nel denaro”
Una cosa importantissima per chi decide di fare trading sia rimanere distaccato dal denaro e non pensare ai soldi ad ogni operazione. Questa è una delle chiavi per rimanere il più possibile distaccati ci si può concentrare maggiormente su altre cose e in questo modo l’emotività non ci può giocare brutti scherzi. 
Definire un obiettivo è importante nella vita quanto nel trading. Solamente con la definizione di un obiettivo riusciremo a costruirci intorno tutto quello che è necessario per raggiungerlo. Infatti la nostra mente è ancora quella dell’uomo primitivo, e si muove solo per la necessità immediate. Se vogliamo che faccia di più dobbiamo dirglielo. Possiamo pensare che la nostra mente per raggiungere qualche cosa di specifico deve essere programmata e che esiste un servomeccanismo che regola tutti i processi inconsci per portarci al raggiungimento di ciò che vogliamo. 
Consiglio 2: Definite l’obiettivo in un contesto temporale
Un buon metodo per definire il proprio obiettivo inserito in un contesto temporale è la time line che vi consiglio di utilizzare vale a dire un sistema con il quale fissate i vostri obiettivi in una specifica sequenza temporale.
Se non vi è un obiettivo, la mente di tutti noi tende naturalmente a vagare in tante direzioni.
Il potere delle Immagini
La nostra mente funziona ad immagini. Se volete andare verso un obiettivo è necessario che vi formiate un'immagine mentale chiara delle cose che desiderate avere, fare o divenire; è necessario che manteniate tale immagine fissa e costante nei vostri pensieri, e che vi rendiate nel contempo conto che ogni risultato che altri abbiano anche raggiunto può essere raggiunto quando si ha fiducia di poterlo raggiungere. Questo tipo di immaginazione è già una forma di autoipnosi che focalizza la mente e che può essere eseguita in qualsiasi momento. Il navigante che deve portare la nave al porto, deve sapere dove andare, altrimenti non arriverà da nessuna parte, e deve anche aver fiducia nella mappa che sta leggendo e sulla quale decide la propria rotta.. Un obiettivo vi permetterà inoltre di mantenere un tono alto e tenderà a mettere in moto la vostra mente creativa. 
Perché un buon obiettivo possa essere trasformato in un'immagine mentale deve però avere alcune caratteristiche che esprimiamo con l’acronimo PEPSI dove le differenti lettere stanno per:
P come Positivo: esprimetelo in maniera positiva. La mente non è fatta per immaginare cose che non ci sono. Pensate quello che volete e potrete raggiungerlo. 
Consiglio 3: Esprimete gli obiettivi al positivo
Dovete fare trading per GUADAGNARE non per “non avere il problema delle bollette”.
E come Emozionale: immaginate la SODDISFAZIONE dell’obiettivo. E’ sempre inoltre utile immaginare l’obiettivo che ci da MAGGIORE soddisfazione. Non mentite a voi stessi. Se il vostro obiettivo è una villa con piscina non immaginate di poter pagare semplicemente le bollette perché la cosa vi sembra troppo grande. In realtà se è grande e sentita avrà più forza emozionale. Ricordate anche un obiettivo esclusivamente emozionale come ad esempio “essere  soddisfatto” è un “non obiettivo” e non vi porterà da nessuna parte. Un obiettivo deve poter anche essere definito sensorialmente in termini di elementi tangibili. Molti trader si pongono l’obiettivo del “fare un lavoro eccitante”. Poiché la mente segue sempre la strada più breve per raggiungere un obiettivo finiscono col portare a casa tanta eccitazione e pochi quattrini. 
Consiglio 4: utilizzate la forza dell’emozione a vostro vantaggio
Abbiate degli obiettivi emozionali ed allo stesso tempo sensoriali.
P come Presente: la nostra mente si muove per realtà. L’unico tempo della mente è il tempo presente. Sentite che la cosa è possibile.
Consiglio 5: Utilizzate il Presente
Esprimete quello che volete al presente indicativo sentendo che è una cosa che potete raggiungere
S come Sensoriale: createvi un’immagine che arricchisca tutti i sensi: Visiva, Uditiva, Cenestesica. Inoltre siate specifici, vedete precisamente e nei dettagli dove volete arrivare.
Consiglio 6: Tornate di volta in volta su quello che desiderate raggiungere ed aggiungete dettagli
I come Immaginativo: arricchite l’immagine. Rendetela il più interessante possibile.
Elementi ulteriori di Raggiungibilità
Vi sono anche alcune ulteriori caratteristiche che lo rendono a questo punto RAGGIUNGIBILE e che sintetizziamo nell’acronimo SMART:
S come Semplice: Formulate obiettivi semplici, che stiano in una riga di quaderno.
M come Misurabile: Come sapete che vi state avvicinando ? Non possiamo raggiungere un obiettivo astratto. In ogni istante dobbiamo sapere se ci stiamo avvicinando o meno al nostro obiettivo.
A come Arrivabile: All'inizio non vi consigliamo di mirare all'infinito. Ricercate il risultato in quello che è arrivabile (ad esempio che altri hanno già fatto)
R come Ragionevole:è possibile andare da Roma a Milano in auto in cinque ore, ma rischiate un incidente o di essere fermati dalla polizia. Se pensate che il trading consista nel puntare tutto su di un'unica azione o valuta pensando che cresca al massimo allora vi consigliamo il casinò e la roulette. Un buon trader analizza e valuta
T come Tempo: Quando ? Molta gente non arriva mai perchè non si fissa obiettivi nel tempo
Ecologia
Infine è importante che l'obiettivo sia ECOLOGICO. In pratica il raggiungere questo obiettivo non deve distruggere noi stessi o gli altri.
Consiglio 7: sappiate che definire gli obiettivi è un obiettivo continuo.
Leggete e rileggete gli elementi che vi abbiamo esposto come PEPSI, SMART e le considerazioni ulteriori. Solo così la vostra mente potrà portarvi dove volete.
Perché è importante tutto ciò?
Se chiedete alla maggior parte delle persone che investono nei mercati finanziari di esporvi qual è il loro obiettivo solitamente avranno difficoltà ad indicarvelo in modo esaustivo e ricondurranno il tutto ad un semplice “guadagnare dei soldi in poco tempo e con poca fatica”. Questa frase nasce da un’emozione. L’emozione di avidità.
Le emozioni per il trading sono pericolosissime. Ci portano ad infilarci in operazioni in cui la probabilità di riuscita gioca a nostro sfavore e ci assumiamo sempre dei rischi troppo elevati per quelle che sono le nostre possibilità. E ormai assodato, e lo ha capito anche lo stato, che a noi piacciono i giochi d’azzardo e che siamo disposti ad investire un po’ (o anche molto) del nostro denaro in lotterie, nel gioco del lotto, nel superenalotto, nelle macchinette mangiasoldi dei bar dove le probabilità di vincita sono bassissime per non dire nulle. A noi piace l’idea di fregare il sistema e di guadagnare molto in breve tempo, investendo poco. E questo è quello che succede anche nei mercati soprattutto ai trader giovani con poca esperienza. 
Un elemento comune a molte persone obese è la grande attenzione che portano all’aspetto cibo. Vorrebbero controllare quello che mangiano, ma appena vedono un piatto di spaghetti perdono il controllo. Anche molti trader si concentrano solo sul denaro e ne divengono succubi. Un buon elemento sul quale portare l'attenzione è invece l'operare bene. Operare bene significa: avere un obiettivo, una buona gestione del denaro, essere realisti e presenti alla situazione cercando di fare del proprio meglio. Notiamo che in questa frase non compare la parola "denaro". Una regola della mente è: ogni cosa sulla quale portiamo l'attenzione è come se fosse vista attraverso una lente di ingrandimento. Sembra più grande. Entriamo in una specie di trance dove vediamo solo l’aspetto monetario e, se il nostro focus è esclusivamente sul denaro, l'impatto emozionale sarà molto forte, perderemo la nostra linea e non riusciremo a fare un buon trading. 
Il consiglio è quello di dedicare un po’ di tempo alla definizione del vostro obiettivo, prima di mettervi a fare del trading a meno che non decidiate di voler buttare dei soldi solo per il gusto del gioco o della scommessa. La persona che fa trading è una persona che lavora e quindi deve avere un utile dalla propria attività. 
Consiglio 8: imparate a capire il trading. 
Il trading è una professione, non una scommessa!
Le Distorsioni ipnotiche della realtà dalle quali il trader si deve liberare

La trance è un fenomeno quotidiano.
In uno spettacolo di ipnosi vi può essere una dimostrazione di amnesia. Viene detto al soggetto che non ricorda più ad esempio il suo nome, oppure un numero, e la persona alla domanda non sa più cosa rispondere. Ma questo tipo di fenomeno è possibile perché avviene anche quotidianamente in una maniera molto sottile.
Per esempio, una persona obesa dice: da domani non mangio più bomboloni al cioccolato. Ma, due secondi dopo, passa davanti ad una pasticceria, entra dentro, ne prende due e li mangia. Come è possibile?
Questo fenomeno è definito a volte "trance quotidiana". Più che una sola trance nell’esempio sopraesposto sono una serie di micro-trance. La prima trance è una fenomenologia di amnesia. Il nostro soggetto non ricorda più la sua promessa. La seconda trance è una regressione di età: si comporta da bambino di fronte alla tavola imbandita, e così via. La nostra vita che pensiamo "completamente cosciente è piena di fenomeni del genere. 
Anche molti traders dicono che vogliono raggiungere i loro obiettivi e che manterranno una linea, ma successivamente si fanno catturare dall'emozione del momento e si comportano come se giocassero. In realtà giocano con loro stessi. Per operare bene è necessario essere presenti e nel qui ed ora. Ma per la maggior parte dei traders non è così. Agiscono nella stessa maniera che come fossero stati “ipnotizzati”. 
L’ipnosi è una modifica dell’attenzione e la trance è una modificazione della realtà nella quale sostituiamo a certe realtà esterne. Nel trading le più frequenti trances sono:
1. dissociazione, ovverosia perdere contatto con la parte cenestesica della realtà. In pratica il trader diventa iperanalitico e non trada più. Analizza, riguarda i grafici e non è operativo.
2. allucinazione positiva, coincidente abitualmente con quello che viene chiamato "transfert". I trader lo fanno sui loro “guru” 
3. progressione nel futuro, che nelle forme patologiche corrisponde ad immaginazioni che ci allontanano dalla realtà ed al trader che non vende perché pensa che “guadagnerà quando lo stock risale”
4. Immaginazioni giornaliere, che ci mantengono come in un'altra dimensione. E’ il sogno ipnotico che ci impedisce di stare nel qui ed ora.
5. ipermnesia, ovverosia il focalizzarci in maniera eccessiva su momenti del passato. Ad esempio ricordiamo con tanta intensità quanto abbiamo guadagnato nel passato e questa memoria ci influenza, ma ora il mercato è diverso. 
6. distorsione temporale, che ci porta a non renderci conto del tempo che passa ed a non riuscire a fissare i nostri obiettivi
7. Regressione Ipnotica e Suggestioni Postipnotiche, cioè l’agire ubbidendo a frasi e credenze imparate nell’infanzia come “non sbagliare”. Il trader allora si inventa delle ragioni per le quali sta perdendo.
8. distorsione sensoriale, presente anche in parecchie abitudine compulsive come il “trading compulsivo” dove distorciamo l’attenzione alla realtà sostituendola con l’attenzione alla propria eccitazione
9. amnesia, cioè il lasciare da parte o cancellare elementi del nostro passato e nel trading non tenere traccia delle nostre perdite. Questo crea il trading compulsivo, dove il soggetto va avanti fino alla dilapidazione completa del suo capitale. 
Anche se i concetti sopraesposti hanno importanza anche in altri settori della vita, esaminiamo ora più in dettaglio alcuni di questi punti dal punto di vista del trading.
Il ruolo ipnotico delle “Aspettative”
Le aspettative giocano un ruolo importantissimo per chi decide di lavorare con i mercati finanziari. Se un mercato sta salendo è perché ci sono più persone che stanno comprando con l’aspettativa che i prezzi possano salire ulteriormente per vendere poi ad un prezzo più alto.  Ricordiamo sempre che i mercati sono la somma delle psicologie individuali.
Ma come costruiamo le aspettative? Le aspettative delle persone sono costruite in base alle loro convinzioni ed esperienze. A loro volta queste ultime dipendono dal modo con cui elaboriamo le informazioni che ci provengono dall’esterno attraverso i sensi quali la vista, l’udito, e la cenestesia (sensazioni corporee); in misura minore utilizziamo anche il gusto e l’olfatto.
In altre parole noi non percepiamo il mondo direttamente. Noi percepiamo la nostra immagine di esso e questa è diversa per ciascuno. Ognuno si crea infatti la propria realtà in base alle esperienze avute nella vita. Alle esperienze classificate attraverso i sensi e sistemi rappresentazionali applichiamo presupposizioni, generalizzazioni, deformazioni, cancellazioni.  Queste sono in pratica restringimenti della realtà, stati di trance dei quali non ci rendiamo conto. 
Pertanto ogni singola persona può percepire in modo diverso la realtà dei mercati finanziari creandosi le proprie convinzioni sulle quali adotterà comportamenti che porteranno a determinate aspettative.
Consiglio 9: Siate sempre pronti ad ammettere che potete sbagliarvi
I "Sogni Ipnotici”
Il punto è che se le aspettative sono create su qualcosa che è molto distante dalla realtà, avremo parecchie difficoltà e disagi prima di arrivare alla nostra soddisfazione. Molte persone entrano nello stato che può essere chiamato "sogno ipnotico". E’ tecnicamente definibile come uno stato, purtroppo frequente in tantissimi traders, nel quale in pratica il trader non vede la realtà, ma il suo sogno in rapport ad essa. Vive in una realtà non sensoriale e costituita invece su ricordi, proiezioni ed associazioni mentali. Ad esempio dice “quest’azione deve salire” ed intanto continua ad aspettare. In tale situazione la realtà immaginativa si sovrappone alla realtà. Se vogliamo ottenere dei risultati dobbiamo essere invece nel presente e nell'ora.4 
La “proiezione nel futuro”
La progressione temporale (o pseudo-orientamento temporale) può essere considerata una variante del “sogno ipnotico”. Essa è anche legata ad una credenza: “è sicuro che guadagnerò”, e, “è facile guadagnare, basta tenere duro”. In essa la mente del  trader vede un futuro immaginario e sulla base di questo interpreta il presente. La persona in continua "progressione temporale" parla utilizzando il futuro "il mercato farà, sarò" etc.... Abitualmente questo comportamento fa sì che il trader che ha una “proiezione nel futuro” di crescita di un titolo che invece scende, anche se ha una possibilità di uscita non esce poiché è convinto che in un futuro immaginario guadagnerà e tende ad andare oltre i limiti che si era fissato. Questo comportamento lo porta a posporre le perdite che divengono via via più importanti. Il trading è un sistema dove qualche volta si guadagna e qualche volta si perde. Se non volete accettare questa semplice verità sarete travolto da queste ultime. Come dice Alexander Elder “Un vincente accetta le perdite. Un perdente le pospone”.
Le parole con le quali alcuni trader si autoipnotizzano negativamente
Un altro fattore importante è che anche il nostro linguaggio può concorrere ad “autoipnotizzarci” negativamente. Le parole infatti ci influenzano e sono anche loro elementi ipnotici che applichiamo inconsciamente su di noi stessi. Ad esempio le “difficoltà” sono tali solo perchè noi le chiamiamo così. Notiamo che cosa succede se incominciamo a sostituire la parola difficoltà con "circostanza" o "fatto". Le “difficoltà” possono essere intese come normali “situazioni” che si incontrano durante il percorso e il normale svolgimento dell’attività e sono spesso risolvibili utilizzando il ragionamento logico che riusciamo a condurre perfettamente solo se ci manteniamo presenti.
Un’altra parola che il trader utilizza per autoipnotizzarsi negativamente è la parola “investimento”. Quando un titolo non  guadagna, ma nonostante il trader è convinto che debba risalire lo chiama “un investimento”. 
Cosa fare quando con il nostro comportamento non riusciamo a raggiungere l'obiettivo prefissato ?
Quando il nostro comportamento non riesce a raggiungere un obiettivo intermedio prefissato vi è una differenza tra realtà immaginata e realtà percepita e subentrano i disagi. Ad esempio a causa di una forte crisi il nostro capitale si è ridotto di molto. In questo caso i disagi che si manifestano non possono essere risolti con la logica o mente cosciente ma richiedono l’utilizzo di altre premesse diverse da quelle finora utilizzate.
Ma come nascono queste aspettative rispetto alle quali proviamo disagio ? La risposta è: dall’esperienza.  Supponiamo che un trader si sia creata la propria realtà sui mercati finanziari, su questa realtà costruirà le proprie convinzioni, inizierà a crearsi delle aspettative per la sua attività e ancor più su ogni operazione di compravendita. Tenterà di raggiungere i suoi obiettivi attraverso il suo comportamento per arrivare alla soddisfazione. Durante questo percorso immancabilmente si presenteranno sia disagi che soddisfazioni.  
L’abbiamo visto tante volte: il nostro amico trader ha fatto delle operazioni positive in passato. Basandosi sull’esperienza le ripete e non vanno bene. Si incaponisce e le ripete ancora dicendoci “ci sarà un rimbalzo”. Cerca su internet articoli che dicono che ci potrà essere una inversione di tendenza. Ma in realtà questa non avviene. Perché questa persona spende il suo denaro in questa maniera, invece di cambiare strategia ?
La domanda che dobbiamo porci nel caso precedente è: come facciamo a sapere che il futuro è uguale al passato ? Vi è una chiave di volta per un bravo Trader. Sapere di non sapere. Anche se pensiamo di conoscere un mercato alla perfezione permettiamoci di “sapere di non sapere”.  Chi pensa di “sapere” invece sta  “generalizzando” e sta supponendo che il futuro possa essere uguale al passato. Ed il peggio è quando le generalizzazioni si trasformano in vere e proprie “allucinazioni”.
Le allucinazioni dei trader
In linguaggio ipnotico si definisce "allucinazione" una immagine che corrisponde ad una cosa che non c'è fisicamente (ad esempio l'ipnotista dice che c'è una sedia dove non c'è niente ed il soggetto la vede) ed una illusione è una "modificazione della realtà" (ad esempio il soggetto vede una sedia e pensa che sia una bicicletta, sale sopra ed incomincia a pedalare). Una generalizzazione è come una specie di "allucinazione/illusione". In pratica nel trading modifichiamo la realtà per renderla simile al nostro pensiero, ad una esperienza già vissuta. Ed a volte per costruire una allucinazione non vi è nulla di peggio alla base che un successo che all’inizio ci aveva riempito di orgoglio. In pratica facendo qualcosa abbiamo successo. Lo ripetiamo ed abbiamo di nuovo successo. E allora ne deduciamo che avremo sempre successo.
Se nel trading utilizzando un determinato comportamento ed otteniamo, soprattutto agli inizi dell’attività delle soddisfazioni (fare operazioni vincenti e guadagnare soldi) ci costruiremo infatti una generalizzazione per cui quel comportamento porterà sempre alla soddisfazione. Quando iniziano a manifestarsi i primi disagi, sorgono i problemi. 
Infatti siamo le esperienze precedenti ci hanno fatto sentire fieri, ci hanno dato orgoglio ed adesso lo stesso comportamento non funziona. E’  molto difficile per la mente umana ammettere “ho torto” soprattutto se ha messo di mezzo emozioni come la fierezza o l’orgoglio.
Quando ciò avviene non vogliamo ammettere che l’operazione effettuata è sbagliata e che sta andando contro le nostre aspettative. Ma la realtà è che sui mercati finanziari spesso succede che lo stesso comportamento a volte porta alla soddisfazione (guadagno), a volte provoca disagi (perdite). Le persone non vogliono accettare il disagio perché vogliono sempre avere ragione e non riescono ad accettare l’errore. Se i disagi continuano a manifestarsi in misura maggiore (perdere ancora più soldi) loro continueranno ad utilizzare lo stesso comportamento in misura maggiore (aumenteranno il rischio) e penseranno: “quel titolo deve rimbalzare, ormai è arrivato, non può scendere ancora (o salire ancora)”, leggeranno gli articoli sui giornali e cercheranno soprattutto articoli in linea con le loro convinzioni, cercheranno informazioni dagli altri sperando di trovare più persone che la pensano come loro perché è la loro realtà quella che conta, non quella del mercato. 
Consiglio 10: Ampliate la vostra visione.
 Ragionate ad opportunità e non sequenzialmente. Per uscire dall'illusione/allucinazione ed evitare tutto questo è necessario ampliare la propria esperienza sui mercati e affinare i propri comportamenti atti a raggiungere l’obiettivo prefissato. Sui mercati non c’è un solo un modo per guadagnare soldi ma ce ne sono parecchi, più scelte si avranno a disposizione e maggiore sarà l'efficacia con cui si potranno prendere delle decisioni. Incominciate a ragionare per OPPORTUNITÀ. Il vero trader è quello che si informa, coglie le opportunità e guadagna, non quello che si intestardisce e mente addirittura a sé stesso perchè vuole che le cose vadano come vuole lui.
Le Suggestioni Post-Ipnotiche dei trader
Un altro caso in cui i condizionamenti ipnotici sono importanti è il caso delle ingiunzioni ricevute da piccoli. Ad esempio da bambini molti hanno assorbito questa suggestione: "più fai, più hai". Nel trading non è così. A volte chi fa troppo non guadagna, o, come dice il proverbio, "il troppo stroppia". In ipnosi il continuare ad obbedire ad un ordine anche se lo stimolo non è più presente viene definito "suggestione post-ipnotica". 
Dopo l'ipnosi al soggetto viene detto ad esempio che non potrà alzarsi dalla sedia ed il soggetto non riesce. Analogamente nel trading dobbiamo uscire dalle suggestioni postipnotiche che ci arrivano dall'infanzia del tipo "FA!". Questa suggestione rischia di portare al fenomeno dell'"overtrading". In pratica il soggetto fa troppo e... perde.
Consiglio 11: Siate voi stessi
Se vi accorgete di problematiche del genere cercate di liberarvene (l'autoipnosi indicata più avanti nel libro può essere un ottimo metodo)
La suggestione post-ipnotica di autosabotaggio
Ancora più pericolose sono le suggestioni postipnostiche di auto-sabotaggio. Definiamo con tale termine una serie di credenze negative assorbite dall’ambiente che impediscono al trader di guadagnare in quanto creano una serie di “confusioni” riguardo all’obiettivo.
Questo finisce allora per non essere più seguito praticamente.
Una affermazione base da cui dovete partire è quella che create la vostra vita, mentre chi non arriva dice: “La vita capita a me”. Quelli che creano autosabotaggio sono frasi e modi di pensare che avete ascoltato dai genitori come “è difficile arrivare”, oppure vi hanno trasmesso il pensiero di “non meritare” etc…
Un esempio classico che si può citare è quello di alcuni famosi cantanti Rock che pensavano di “non meritare”. Quando hanno cominciato a raggiungere il successo hanno cominciato ad autodistruggersi con alcool e droghe. La loro programmazione mentale era così forte che poiché l’ambiente esterno non li autodistruggeva si sono autodistrutti da soli. Molti trader analogamente se le cose vanno bene incominciano a fare operazioni sempre più spericolate che alla fine li autodistruggono. In pratica quando si avvicina il successo perdono di vista il loro obiettivo.
Caratteristica di questa trance è inoltre di essere costituita attorno a dei “perché” che la rendono molto difficile da sciogliere all’inizio in quanto il trader trova delle giustificazioni esterne ai suoi fallimenti. Infatti la mente logica ha la caratteristica di opera deduttivamente, e tende a giustificare in qualche maniera le credenze che invece sono state semplicemente assorbite dai propri parenti o dall’ambiente in genere.  Nella stessa maniera un dirigente con la gastrite, sentendo una sensazione allo stomaco, potrebbe arrabbiarsi con la segretaria e trattarla male trovando ragioni per arrabbiarsi con lei senza rendersi conto che la causa del suo malessere è puramente fisica e non può essere risolta in tale maniera. 
In pratica attorno al risultato ad esempio di “non poter arrivare” avete costituito una serie di perché come “perché gli altri conoscono dei segreti che non conosco”,  e con questo giustificate le operazioni negative messe in atto, oppure “non ho abbastanza denaro e se ne avessi avuto di più avrei recuperato”, oppure “devo trovare una formula particolare” etc… 
Se volete uscire da questa trance dovete prendere responsabilità: consciamente od inconsciamente siete sempre voi il responsabile della vostra vita. Smettete di lamentarvi od attribuire ad altri le cause dei vostri errori. Pensate che chi si lamenta fallisce. Altrimenti rischiate di prendere di prendere il ruolo di vittima abituale: la vittima biasima - ognuno è colpevole di qualcosa. Così si deresponsabilizza e finisce dicendo inconsciamente: il mio obiettivo non è così importante e facile da raggiungere perchè non dipende veramente da me e quindi è importante che mi dedichi a vivere le mie emozioni. Naturalmente fallisce facendo così. Per uscire da questa trance bisogna riportare gli eventuali fallimenti non alla mancanza di denaro o alla cattiva sfortuna, sui quali non potete intervenire, bensì su di voi stessi. A questo punto potrete iniziare un cammino di trasformazione.
Dovete fissare molto chiaramente il vostro obiettivo e se avete successo continuare ad operare come se nulla fosse, senza lanciarvi proprio in quel momento a delle imprese ancora più spinte confidando nella “buona fortuna” o “nell’aver azzeccato la formula giusta” che vi porteranno alla fine al rischio di fallimento.
La “dissociazione” nei trader
Nel campo psicologico, la persona dissociata è la persona che si rifugia troppo nel ragionamento analitico per vivere la vita. Così facendo non vive. Spesso succede a causa di eventi emozionalmente carichi. Alcuni traders che hanno subito dei rovesci possono analogamente adottare questo comportamento e fuggire dalla pratica. Hanno paura di tradare e si rifugiano nel ragionamento. Diventano degli iper-analitici e sanno tutto su come sarebbe bene agire, ma non fanno. In pratica si dissociano dalla realtà ed entrano in un mondo di pensiero. Vivono come se fossero nel dipartimento studi di una grande banca. Ricordate però che in questo campo i soldi vi arrivano da quel che fate, non da quel che pensate! 
Le distorsioni sensoriali dei trader
Molti trader non vogliono ammettere che stanno conducendo una strategia inefficace. Distorcono mentalmente la propria situazione. In questo caso il primo passo da compiere è invece diventare coscienti di dove siamo. La maniera migliore di risolvere questo tipo di “distorsione” della realtà è tenere un grafico del proprio progresso ( o regresso ). Confrontandolo con il grafico del mercato potremo avere utili idee e capirci meglio.

Studio dei grafici e creazione di un metodo:
Imparare a costruire dei metodi di trading vi aiuterà sicuramente a creare più possibilità, starà a voi poi scegliere quella più opportuna ed efficace e su quale mercato decidere di utilizzarla ed in quale specifica fase. I grafici sono molto utili. Tuttavia come le macchie di Rorsach, rischiano di essere interpretati secondo le trance del trader.
Per costruire un metodo è necessario conoscere l’analisi tecnica perché ci aiuta a capire quali sono i livelli importanti del mercato, ci fa capire dove sono i supporti, le resistenze, i pivot, in quale onda siamo, come sono gli oscillatori(se in ipervenduto o in ipercomprato), le medie mobili, qual è il canale di riferimento del trend in corso, la volatilità, ecc…. Tutti questi parametri possono essere utili e ci possono servire per lo studio di un titolo o di un mercato ma resta sempre il fatto che il futuro non si può conoscere. Possiamo però studiare il passato o la storia di un titolo o di un mercato. Lo possiamo fare grazie ai dati che abbiamo a disposizione riferiti a ciò che vogliamo analizzare. 
Per studiare un grafico è necessario possedere dati che possono essere legati a valori giornalieri, intraday o time frame più bassi fino ad arrivare al singolo eseguito. La storia di un titolo o di un mercato ci fa capire come si è mosso e quali sono i suoi ritmi. Ogni mercato ha la propria storia e i propri ritmi. E’ importante capire quali sono le condizioni che in passato hanno influenzato maggiormente l’andamento di un mercato perché su questo ci si può costruire un metodo operativo. 

Seguire un metodo vuol dire che al verificarsi di determinate condizioni si deve sempre effettuare una determinata operazione. 

Quando un trader stabilisce un metodo da seguire a volte può capitare che in base alle condizioni di mercato o al verificarsi di situazioni sfavorevoli legate all’operazione in corso la propria emotività prenda il sopravvento e lo induca a non seguire più il metodo prestabilito.
Seguire il metodo vuol dire anche saper perdere su alcune operazioni per avere la possibilità di sfruttare in futuro quelle che ci faranno guadagnare. Come facciamo a sapere se il metodo che seguiamo è un metodo valido e se in passato ha ottenuto dei risultati validi ?
E’ importante per questo capire le automaticità dei mercati. Vorrei a questo proposito fare un accenno a quello che ci ha insegnato Pavlov nella teoria dello stimolo-risposta. 
E’ stato sperimentato negli animali ma è più o meno la stessa cosa anche per l’uomo: se si viene sottoposti sempre ad uno stimolo in un dato contesto e situazione si ha sempre una determinata risposta. 
Dato che i prezzi dei mercati finanziari sono stabiliti da persone che decidono di acquistare o vendere (legge della domanda e dell’offerta) in base alle loro convinzioni e aspettative; al verificarsi di determinate condizioni o stimoli esse tenderanno a reagire sempre allo stesso modo(risposta). E’ per questo che quando vediamo un titolo rimbalzare su un supporto o su una resistenza o uscire da un movimento laterale o rompere determinati livelli di prezzo si verifica un cambiamento delle condizioni di mercato e in funzione a questo cambia la reazione di chi compra e di chi vende.
Possiamo quindi analizzare un grafico e gli stimoli o condizioni che determinano sempre o quasi le stesse risposte. Se riusciamo ad individuare quali sono queste particolari condizioni o stimoli possiamo lavorare con le probabilità a nostro favore perché sappiamo che facilmente avremo una particolare risposta. 
Questi processi sono acuiti inoltre dal numero di persone che utilizzano sistemi automatici (software di trading system).
Partendo da questi presupposti è necessario dedicare un certo periodo di tempo allo studio di grafici prima di passare alla fase operativa. Capita spesso che un trader si senta in grado di fare operazioni senza aver dedicato il giusto tempo allo studio. E’ necessario studiare per poter conoscere quali sono state le condizioni che in passato hanno dato delle risposte da poter utilizzare come base per costruire un buon metodo operativo. Prima dell’avvento dei computer le persone che hanno avuto successo facendo trading si tenevano manualmente tutti i dati dei relativi mercati (all’epoca erano le materie prime chiamate commodity) e si costruivano dei grafici manualmente per poi analizzare le condizioni di prezzo che davano delle risposte a loro utili per decidere se comprare o vendere. Oggi è tutto informatizzato e i mercati sono in rete, possiamo avere tutti i dati che vogliamo e possiamo anche utilizzare software che ci permettono di studiare e costruire dei metodi operativi, trading sistem e sistemi automatici. 
Prima di iniziare a fare trading su un titolo o mercato proviamo a chiederci qual’è quella condizione che statisticamente (almeno più del 50%) ci permette di ottenere la stessa risposta. Se riesco ad identificare quali sono le condizioni che mi danno le stesse risposte più del 50% dei casi posso dire di aver trovato un metodo che mi garantisce un operatività con probabilità a mio favore. Possiamo trovare anche delle condizioni che danno la stessa risposta per il 70/90% dei casi, la cosa importante è che quella risposta possa essere utilizzata nella pratica della nostra attività di trading. 
Per fare un esempio possiamo prendere l’incrocio di medie mobili su un grafico giornaliero e definire condizione l’incrocio delle medie; definiamo come risposta quello che succederà dopo. La domanda è: quante volte se compro dopo l’incrocio ho la possibilità di portare a casa un utile (ad esempio del 5%) ? Se più del 50 % delle volte si verifica quella condizione ed ho la possibilità di guadagnare il 5% allora so che statisticamente chiuderò più posizioni in utile che in perdita. Questo esempio molto semplice fa capire quante condizioni si possono verificare sui mercati e le relative risposte. 
Quello che spetta a voi è individuare la condizione o le condizioni. Quello che avverrà in seguito  non dipenderà più da voi perché la reazione del mercato non si può prevedere come non si può prevedere il futuro. L’unica cosa che dobbiamo sapere con certezza è come statisticamente il mercato si è comportato dopo il verificarsi delle suddette condizioni. 
Partiamo dal presupposto quindi che la cosa più importante è trovare delle condizioni sul mercato in cui sia più probabile ottenere una determinata risposta. 
Solamente utilizzando software in grado di studiare grafici storici si può comprendere a livello statistico come affrontare il mercato. 
Una volta in possesso di tutti gli strumenti necessari per fare questo tipo di studio e dopo aver esaminato i grafici che riteniamo di utilizzare per la nostra attività di trading dobbiamo creare un metodo operativo che sia in grado di soddisfare le nostre esigenze per arrivare al nostro obiettivo. 
Perché è importante crearsi un proprio metodo
Ogni trader dovrebbe crearsi un proprio metodo perché in questo modo avrà meno difficoltà nel metterlo in pratica. Utilizzare metodi di altri all’inizio può sembrare allettante ma alla lunga si rischia di perdersi per strada (in certi casi possiamo non essere d’accordo o non capire alcune operazioni e tenderemo alla lunga a non seguirle più).
Per chi non l’ha ancora fatto consiglio di comprarvi un buon libro di money management il quale vi aiuterà sicuramente a capire cose che fino ad ora avevate ignorato (la gestione del rischio, dei guadagni, delle perdite e quanto devo investire ad ogni operazione). 
Per costruire un metodo operativo è necessario:
1. Decidere su quali mercati operare
2. Decidere lo strumento da utilizzare per fare trading (titoli o azioni, indici di mercato o futures, commodity o materie prime, valute, futures o opzioni su qualsiasi tipo di sottostante
3. Studiare il mercato sul quale si decide di operare e analizzare le condizioni che in passato hanno corrisposto delle reazioni o risposte utili per più del 50% dei casi. 
4. Scegliere le reazioni del mercato che statisticamente hanno dato percentuali di riuscita maggiori e che siano anche le più funzionali allo strumento finanziario che abbiamo deciso di utilizzare.
5. Scegliere un money management che possa soddisfare le nostre esigenze in termini di stop loss, take profit. (Le prime cose che devo sapere nel momento in cui decido di entrare sul mercato sono: quanti soldi sono disposto a perdere, che percentuale statisticamente ho di riuscita, fino a quando mi posso permettere di lasciare correre i guadagni quindi dove posizionare i take profit)
6. Una volta scelto il money management il metodo è ultimato ma prima di utilizzarlo è necessario controllare un periodo di riferimento di 3/5 anni dove, se avessi utilizzato questo metodo, che tipo di risultati avrei avuto. (facendo in questo modo prendo coscienza dell’efficacia che avrebbe avuto questo tipo di operatività. I metodi più semplici sono sempre i migliori. La cosa più importante, una volta deciso quale utilizzare, è seguirli sempre anche se certe operazioni non ci sembrano logiche e rispettare il money management che si è deciso di utilizzare. Effettuate prima di entrare sul mercato le vostre scelte e poi una volta fatta l’operazione non pensateci più. I vostri calcoli li avete già fatti prima e non avete più nessun bisogno di pensare costantemente al mercato. 
7. Fate un passo per volta e pian piano vedrete i risultati. Ricordate che, meno avete bisogno di avere ragione, più il mercato vi premierà. 
8. L’ultimo passo potrebbe essere quello di rendere automatico un sistema di trading. Significa che è necessario utilizzare un programma con un software che permette di effettuare la programmazione di quello che è il metodo e di farlo gestire automaticamente senza avere più il bisogno di inserire manualmente gli ordini. 
Considerazioni generali:
E’ importante decidere quali sono le condizioni di mercato in cui vogliamo lavorare: rialzista, laterale o ribassista. Se ci muoviamo in base ad una scelta discrezionale ad esempio adottando un metodo che può essere utilizzato solo per un mercato long (rialzista) dobbiamo essere consapevoli che nel momento in cui la direzione cambia il nostro metodo potrebbe farci perdere. 
Sul mercato è importantissimo riconoscere i trend e i canali di riferimento ma lo è altrettanto capire quando i trend finiscono e si entra in un’altra fase. Se con il metodo che decido di utilizzare non voglio avere il problema di decidere quando utilizzarlo e in quale direzione, allora devo inserire dei filtri che mi permetteranno di utilizzarlo in ogni fase di mercato. Più filtri vado ad inserire e minori saranno le condizioni di mercato disponibili per la mia operatività. Il punto è che non può esistere un metodo adatto a tutti i periodi e direzioni del mercato e che faccia sempre guadagnare. Per filtri intendo più condizioni contemporaneamente che devono coesistere. 
Esempio: L’incrocio di medie mobili, 3 massimi consecutivi giornalieri, e un RSI(un tipo di oscillatore che definisce l’ipervenduto e l’ipercomprato) sopra a 50. 
Se decido di definire queste 3 condizioni quando si verificheranno saprò già cosa dovrò fare e quale metodo utilizzare come risposta a quelle condizioni. 
E’ importante studiare cosa fa il mercato quando è laterale, rialzista o ribassista e capire cosa fa quando esce da ognuna di queste fasi. Cominciate a notare cosa succede quando si esce da una fase laterale e quali sono le condizioni che portano a quello. 
Un esercizio che potete fare è quello di prendere come riferimento più movimenti laterali e confrontarli e verificare quali sono le condizioni che portano all’uscita di quel movimento e cosa statisticamente succede dopo. Questo tipo di procedimento lo potete utilizzare anche con i trend rialzisti e quelli ribassisti. Più sapete come statisticamente si comporta un mercato più avrete la possibilità di seguirlo utilizzando un metodo. 
Grafici per osservare il proprio risultato
E’ infine importante tenere grafici anche di noi stessi e di come ci muoviamo rispetto al mercato. Guadagniamo solo in certi momenti? I grafici possono aiutarci ad essere più coscienti di noi stessi ed a capire il nostro comportamento. In genere un trader che perde con costanza sta negando a sé stesso che quanto fa non né efficiente. Attraverso il grafico è costretto a rendersi conto della realtà e da lì può iniziare il cambiamento per imparare a divenire eccellente.
Quando anche i Grafici ed i numeri “ipnotizzano”
Notiamo infine che pur essendo I grafici ricavati dai mercati a volta anche questi divengono strumenti ipnotici. Un caso interessante sono i prezzi espressi in cifra tonda, ad esempio 140 $ al barile recentemente per il petrolio (che al momento attuale non raggiunge invece i 40$).  Certi livelli di prezzo possono essere ipnotici in quanto catturano l'immaginazione del grande pubblico e sembra quasi che consciamente oppure inconsciamente gli operatori li facciano divenire realtà attraverso il loro entusiasmo. 
L'esperienza insegna che quando un obiettivo di prezzo diventa una ossessione tra milioni di investitori, deve essere raggiunto quasi per necessità prima che finisca la fase "toro". Quando il trend è in salita è come se la psiche collettiva rifiutasse di scendere finchè non è raggiunto il "numero magico".5
Il fenomeno della cifra che influenza sembra essere simile alle osservate conseguenze dell’introduzione dell’euro in Europa. La nuova valuta non è stata neutra in quanto la cifra ha largamente influenzato larga parte della popolazione.
Strategie adatte per i prezzi ipnotici
Tra le strategie particolarmente adatte a queste situazioni sono le “channel strategies”. In pratica si parte dal presupposto che il “prezzo ipnotico” rappresenta un punto di lotta.   A questo punto il prezzo ipnotico quando è nella zona superiore facilmente rappresenta una zona  che se non raggiunta significa che i tori stanno divenendo molto deboli. Se invece viene superato significa che vi è sovrabbondanza di aspettative di rialzo e può essere opportuno pensare a vendere. Ovviamente per fare così in maniera efficiente bisogna essere stati anche capaci di creare  quello che chiamiamo “rapport” e “correlazione” col mercato. 
Strategie basate sui “canali”
I prezzi ipnotici sono un aspetto particolare dei ”canali”. Nel mercato esistono trend e canali di riferimento che sono l’espressione grafica dei pensieri e comportamenti di chi compra o di chi vende che tendono a persistere per un dato periodo di tempo. 
Una volta stabilito il canale di mercato che vogliamo tradare possiamo attuare una strategia operativa. Quando i prezzi escono da un trend significa che i pensieri e i comportamenti cominciano a cambiare e questo cambiamento provocherà, a volte dopo un periodo di assestamento, l’inizio di un nuovo canale di riferimento. Non possiamo sapere a priori la lunghezza in termini temporali di un trend ma possiamo sposare la direzione finchè persiste. Se siamo dentro ad un trend rialzista è opportuno comprare quando i prezzi tornano verso la parte bassa del canale, se il trend è ribassista faremo il contrario. Spesso i trader fanno l’errore di anticipare il mercato a fronte di una loro convinzione e questo li porta ad entrare sul mercato contro il trend o canale di riferimento. Non possiamo sapere in anticipo quando finisce un trend ma possiamo vedere il momento in cui ciò avviene ed è in quel caso che dobbiamo essere presenti ed agire in modo pragmatico. Se impariamo a sposare la tendenza del mercato e reagire in modo pragmatico non appena vediamo che i prezzi stanno uscendo da un trend impareremo anche a cambiare più velocemente i nostri pensieri e comportamenti; molti trader al contrario tendono a persistere nel loro modo di pensare anche se il trend è cambiato. 
La strategia dei canali unita a quelli degli swing è la base per poi agire con l’intuizione, aspetto che esamineremo più oltre in quest’opera.

Rapport e “correlazione” con il mercato
Dato che i mercati sono incerti, come comprenderli ? La risposta è sviluppare la propria mente in modo da operare e “correlarsi ad essi”. 
In PNL e in IPNOSI si parla di rapport; significa entrare in sintonia con una persona sia utilizzando la comunicazione verbale ma soprattutto attraverso quella non verbale al fine di poter raggiungere un livello tale di coinvolgimento con la persona per poi pensare di guidarlo dove vogliamo. Dobbiamo capire il suo mondo, come organizza le informazioni, qual è il suo sistema rappresentazionale preferito, quali sono i suoi ritmi, la postura del corpo, il tono di voce e anche i piccoli movimenti inconsci. Per fare tutto questo si deve essere aperti a ricevere le informazioni attraverso i nostri sensi e ci si deve concentrare su quello che l’altro fa e dice per riuscire ad entrare in rapport. La stessa cosa possiamo pensare d’applicarla anche nella nostra attività di trading. In pratica possiamo entrare in “correlazione” con il mercato.6 Per ottenere questo risultato dobbiamo innanzi tutto cancellare ogni idea preconcetta che abbiamo e capire che non si può sapere in anticipo cosa dovrà succedere sui mercati. Se si riesce ad entrare in sintonia con il mercato si avranno maggiori possibilità di cogliere tutte quelle condizioni che storicamente hanno permesso di effettuare operazioni positive. 
La meccanica quantistica ci porta ancora oltre. Questa afferma che due particelle possono dopo un contatto rimanere “correlate” anche a distanza. La mente del trader è un buon esempio di sistema quantico, in quanto contiene elementi non determinabili in anticipo. Analogamente anche il mercato rappresenta un sistema sotto certi punti di vista caotico ed indeterminato.
Possiamo rendere più forte questa sintonia se riusciamo a mantenerci presenti a noi stessi. Nel caso delle persone, se siamo in grado di mantenerci presenti e nello stesso tempo ricalcare attiriamo l’altro a noi. E’ lo stesso col mercato.  Sapere essere presenti significa sia seguire, sia non farsi portare in stati di isteria.
Come dice Warren Buffett7, quando entrate in questo mondo, diventate soci con un partner maniaco-depressivo che si chiama “signor mercato”. Si agita molto e la maggior parte del tempo dovete ignorarlo in quanto è psicotico, ma di tanto in tanto il signor mercato diventa così depresso che vi da quanto ha per poche perline di plastica. E questo è il momento nel quale dovete comperare.  Ma altre volte diventa così maniaco che vi offre un prezzo altissimo per quanto avete, ed a quel momento dovete vendere. Il problema è che il signor mercato è contagioso, e rischia di farci comperare anche noi come lui, e comperare quando è maniaco e vendere quando è depresso. Ma se siamo presenti a noi stessi le cose cambiano. Significa che siamo sì in rapport, ma non ci facciamo prendere dalle emozioni. Siamo in grado allora di capire i suoi movimenti e di attirare verso di noi il denaro del “signor mercato”. 
Come definire un Obiettivo ecologico
Come si è detto, per tradare con successo è necessario avere un obiettivo. Un obiettivo che ci permetta di agire fuori dal vincolo del bisogno.
I bisogni che abbiamo nella vita ma anche nel trading ci possono rendere vulnerabili perché diventiamo dipendenti da qualcosa. Avere bisogno di guadagnare tanti soldi, di indovinare la direzione del mercato, di chiudere ogni operazione in guadagno, di sentirsi bravissimi ogni volta che si fa una buona operazione…
Tutti questi bisogni possono essere distruttivi! 
Nel trading non è importante avere ragione in ogni circostanza, prima o poi si possono commettere degli errori ma tutto ciò deve servire a farci capire qual è lo scopo per cui abbiamo deciso di lavorare con i mercati finanziari e che dagli errori si deve trarre insegnamento. 
Notiamo che la strada per il benessere finanziario non passa paradossalmente dalla concentrazione assoluta sui soldi stessi. Un ciclista che si concentrasse solo sul pedalare non sarebbe un buon ciclista, e si sentirebbe inoltre subito stanco. Per arrivare primo deve anche pensare perché pedala e dove vuole andare. Nella stessa maniera i soldi sono un mezzo per vivere meglio. Quindi la prima domanda da porsi è: cosa vogliamo veramente?
Tendiamo a mettere eccessiva attenzione sul denaro perché la società in cui viviamo ci insegna che più soldi si hanno più felicità si può avere. Dobbiamo invece pensare che se riusciamo a guadagnare tanti soldi e in breve tempo riusciremo anche a cambiare la nostra vita e potremo permetterci di fare tante cose che prima non potevamo fare. 
L’obiettivo ecologico serve per definire ciò che vogliamo fare quando avremo guadagnato ciò che vogliamo. Facendo in questo modo i soldi non sono più l’obiettivo primario ma diventano un tramite per soddisfare qualcosa di più concreto.
I quattro livelli umani ed alcuni consigli per un trading efficace
Ogni uomo è un equilibrio ed un insieme di più livelli. La fissazione di un obiettivo richiede estrema onestà a tutti questi livelli. Solo infatti se saremo coerenti completamente potremo utilizzare l’intera potenza della nostra mente. Altrimenti saremo “incoerenti”. Ne conseguirà allora che il nostro cervello emozionale ostacolerà il cervello logico, oppure la nostra capacità logica ostacolerà la nostra capacità intuitiva:
Livello Fisico: Basi: curate la vostra salute. Una delle più frequenti cause di azioni sbagliate è una defaillance a livello fisico. Creazione dell’Obiettivo: fissatevi un obiettivo che vi sia fisicamente utile e piacevole. La mente capisce meglio i concetti sensoriali.
Livello Emozionale: Basi: non traete tutte le emozioni dal trading. Altrimenti diverrete troppo emozionalmente dipendenti da esso. Una tra le più frequenti cause di over trading è insoddisfazione emozionale che si trasforma in iperattività. Eliminate inoltre le emozioni negative. Creazione dell’Obiettivo: non fissate inoltre un obiettivo per dimostrare agli altri che siete capaci o per soddisfare un’emozione di orgoglio o altro. Fissatevi un obiettivo per voi stessi. 
Livello Mentale: Basi: siate onesti e presenti a voi stessi. Non tollerate neppure per un istante di abbandonare tale linea. Creazione dell’Obiettivo:  definitelo  secondo i principi elencati precedentemente (misurabile, arrivabile etc…)
Spirituale: Basi: imparate ad accedere alla parte più profonda di voi stessi. Ricordate anche che si può essere spirituali ed essere ricchi. Creazione dell’Obiettivo: fissate inoltre il vostro obiettivo in maniera da accentuare la vostra partecipazione alla globalità includendovi anche un operare ad un livello più vasto. I più grandi investitori al mondo hanno spesso compiuto azioni utili all’umanità. La ragione è a tutti i livelli ed anche prettamente psicologica: tanto più vi chiudete a questo livello, tanto più vi chiudete anche alla vostra intuizione ed ispirazione. 
Come far sì che la nostra mente inconscia ci aiuti nel raggiungere l’obiettivo
La nostra mente cosciente prende le esperienze che abbiamo avuto nella nostra vita e su queste applica delle generalizzazioni. Le generalizzazioni possono esserci utili ma possono anche limitarci. Se da bambini ci avviciniamo ad una stufa e ci scottiamo ed applichiamo la generalizzazione che non bisogna avvicinarsi alle stufe anche quando sono spente, questo potrebbe essere una cosa limitante. Una generalizzazione corretta sarebbe quella di non toccare la stufa solo quando è accesa e calda. Possiamo pensare alla nostra mente cosciente come a un qualcosa che ha filtrato tutte le nostre esperienze di vita fino ad oggi e che su queste si è creata la propria mappa del mondo. Questa mappa che ci siamo costruiti non è la realtà ma è il mondo come l’abbiamo rappresentato noi in base a come abbiamo processato tutte le informazioni attraverso i nostri sensi o sistemi rappresentazionali. Tutti questi concetti sono piegati molto bene nella PNL e nella PNL3. 
Il nostro inconscio contiene tutte le esperienze della nostra vita e molti nostri comportamenti sono gestiti a livello inconscio senza che noi ce ne accorgiamo. Le nostre reazioni inconsce hanno una finalità, il ragionamento conscio ha un significato. A volte può capitare che entrambe le cose non vadano d’accordo e si creino dei conflitti interiori. Dietro ad ogni comportamento c’è una finalità inconscia. Con queste finalità il nostro inconscio cerca di proteggerci ma spesso non capiamo a livello cosciente quindi logico perché abbiamo determinati comportamenti. 
Esercizio. Per capire questo concetto nel trading pensate un attimo a cosa fareste con i vostri soldi se ne aveste molti di più. Questo vi aiuterà a definire COSA volete e come si integra nella vostra vita. Scrivete i vostri obiettivi. 
Dopo aver determinato il cosa viene il “perché”. Il nostro inconscio ha bisogno di sapere se guadagnando tanti soldi in che modo noi li vogliamo utilizzare. I soldi presi singolarmente non hanno alcun valore, acquisiscono valore nel momento in cui servono per raggiungere scopi ben precisi. Intendo dire che potrebbero essere usati per comprare macchine costosissime o la compagnia delle persone che ci stanno intorno o per raggiungere mete egoistiche, ecc…. In tal caso il nostro inconscio potrebbe non essere totalmente d’accordo; il suo compito infatti è di tutelare la nostra persona e di proteggerci sapendo benissimo che se avessimo a disposizione tanti soldi potremmo avere comportamenti irresponsabili è importante pensare e immaginare una situazione in cui se avessimo più soldi potremmo rendere la vita piacevole a noi stessi e alle persone più vicino a noi. Pensate quali sono gli scopi che avete e prefissatevi degli obiettivi nobili sui quali costruire il vostro comportamento e il vostro inconscio vi aiuterà a raggiungerli. L’obiettivo che avete deve essere ricco di emozioni positive per voi e per le persone che vi circondano. 
Esercizio: La maggiore ragione perchè la gente non ottiene quello che vuole e si sperde dietro alle proprie emozioni  è, dopo il fatto che non sa cosa vuole, il fatto che non sa PERCHE' lo vuole. La maggior ragione per cui molta gente non ha più soldi è che non ha ragioni per averli. Il vostro PERCHE' deve essere più forti di tutte le credenze non utili che non avete. La vostra ragione deve diventare molto importante. Se non avete ragione per arrivare non arriverete mai.

I Trading System ed il fattore umano


DAVIDE CONTRO GOLIA: L'uomo e la macchina
Nei mercati globali sempre più persone utilizzano trading system, ovverosia software automatici per acquistare e vendere.
Apparentemente questi software possono eseguire in pochi secondi ragionamenti che ad un individuo occorrerebbero ore se non giorni per fare.
Tuttavia il trading è sempre fatto da esseri umani. Perchè ?
Nella Bibbia si racconta di come Davide potè con una fionda abbattere Golia. Il fatto che tanti operatori si fidino ciecamente dei trading system e siano come “ipnotizzati” dalla loro apparente infallibilità ci offre un'altra possibilità di guadagno. Infatti il gigante è CIECO. In altre parole, possiamo trarre vantaggio dal fatto che molte operazioni sui mercati finanziari sono automatizzate e che molte istituzioni di primaria importanza si appoggino ad essi.
Spesso può anche essere un metodo per i dipendenti di tali istituzioni di deresponsabilizzarsi di fronte ai loro capi. Per voi, che rispondete solo a voi stessi, può essere l'occasione di IMMENSI guadagni.
Esaminiamo ora in dettaglio questi elementi:
LIMITI DI UN TRADING SYSTEM E PERCHE' è NECESSARIO L'ESSERE UMANO
Per quanto un trading system sia studiato nei particolari, il suo punto di partenza e di creazione dovrà sempre essere basato su dei dati passati. Il rischio allora è quello della "sovraottimizzazione", vale a dire del tarare talmente il software sui dati del passato che in fase di prova su questi dati funziona perfettamente, ma appena lo si fa operare, poichè il futuro è sempre diverso dal passato, incomincia a sbagliare in maniera tanto più marcata tanto più è stato "sovraottimizzato". Un esempio di sovraottimmizzazione in un altro ambito sono state le navi giapponesi costruite dai giapponesi durante la seconda guerra mondiale. Alla fine del conflitto furono sequestrate dagli americani che però spesso dovettero distruggerle perchè i ponti erano troppo bassi ed i loro soldati non passavano. Le navi erano “sovraottimizzate” sull’altezza di giapponesi e non andavano più bene per gli americani che sono molto più alti. Come si suol dire "l'ottimo è nemico del buono".
Ma proprio il fatto che nessun trading system possa essere sovraottimizzato fa sì che vi siano sempre per forza di cosa degli spazi operativi per l'essere umano. Per definizione infatti nessun Trading System potrà mai prevedere l'andamento del mercato. 
OPPPORTUNITÀ DATE DAI TRADING SYSTEMS INTRADAY E DAI TRADING SYSTEMS OVERNIGHT

Il fatto che alcuni trading system operino solo in modo INTRADAY (cioè vogliano concludere tutte le posizioni aperte prima della chiusura del mercato) espone invece a non poter condurre delle operazioni su più giorni ed un operatore esperto può trarre quindi profitto dal sapere che molte posizioni verranno 
forzatamente chiuse alla fine del giorno.
Altri trading system operano invece "overnight", cioè su più giorni. Sono quelli che potrebbero scatenare vendite massicce in certi periodi e dare quindi vantaggio ad un essere umano che precedesse tali movimenti, soprattutto nel momento in cui è meno probabile l’intervento umano.
EQUITY LINE
Inoltre tutti trading system hanno una loro "equity line". In altre parole automatizzano una determinata propensione al rischio. In certi casi si bloccano o fanno operazioni inutili.
AZIONI CHE NON POSSONO ESSERE FATTE DA UN TRADING SYSTEM

Notiamo infine che la fissazione degli obiettivi finali e certe azioni non possono tuttavia essere fatte da una macchina. Il trading è infatti un'attività essenzialmente dissociata dalle reazioni del sistema limbico nell'operatività, anche se il trader deve essere capace di associarsi temporaneamente per
- fissare validi obiettivi per la sua vita
- capire certe reazioni emozionali dei mercati. I trading system non leggono tutte le notizie dei giornali. Gli umani sì. E sono gli umani alla base del premere fondamentale del bottone e dell'aggiornamento dei dati, o del dare la preminenza a certi dati piuttosto che altri, cioè dell'azione finale.
Infatti i movimenti attuali dei mercati sono sempre il composto di due elementi diversi: 
A i movimenti AUTOMATICI dei Trading Systems + B le reazioni EMOZIONALI degli operatori che significa che: un operatore abile ed intelligente può acquisire ENORMI guadagni

I Mercati
Errori Cognitivi e Reazioni Emozionali
Gli errori cognitivi sono dei "falsi ragionamenti". In pratica traiamo delle conclusioni e ci creiamo delle credenze che alla lunga sono depotenzianti.
Le "reazioni emozionali" sono invece legate al nostro sistema limbico e sono connesse alla parte più primitiva del nostro cervello. Sono utili per la vita di relazione, ma per il trading possono diventare causa di errore in quanto tendono a bloccare la parte razionale della mente. In generale, nei momenti di calma gli operatori tendono ad essere logici ed è anche il momento dove è più difficile guadagnare, ma nel momento in cui i mercati diventano più attivi è il momento nel quale molti perdono il controllo. Le reazioni emozionali possono diventare importanti elementi che rischiano allora di condizionare non solo il mercato, ma anche il singolo trader portandolo ad agire d’impulso. In queste situazioni è chi sa essere più presente che prende i soldi degli altri.
Esaminiamo ora ciascuno di questi elementi. 
I nomi dei quattro errori cognitivi più frequenti sono
inversione di causa ed effetto
contingenza
analogia
impossibilità del contrario
Che spiegheremo nelle prossime pagine.
Le cinque reazioni emozionali più frequenti sono
Paura
Ansietà
Avidità
Voler aver ragione
Ricerca dell’eccitazione
Analizzeremo ognuno di questi elementi nelle pagine seguenti.

 

I Quattro errori cognitivi più comuni nei mercati e nei trader

Un esperimento effettuato su alcune scimmie ha mostrato che l’apprendimento a volte può essere un limite. Nella situazione in oggetto ad alcuni di questi primati era stato insegnato come prendere una banana sovrapponendo alcune casse. In una situazione successiva era stata cambiata leggermente la forma delle casse stesse, in modo che non potessero più essere assemblate nella maniera precedentemente indicata. 
A questo punto gli sperimentatori poterono osservare come le scimmie che già avevano imparato ad arrivare alle banane in un modo, mettevano molto più tempo ad imparare come disporre bene le casse rispetto  alle nuove scimmie che invece non sapevano nulla . 
Spesso il mercato (ed anche molti traders) fanno degli errori cognitivi, vale a dire la percezione della realtà viene alterata in funzione di ragionamenti che non sempre sono corretti.
L’esperienza in tal caso non è un correttivo. A volte può essere anzi un’aggravante. Secondo uno studio del dr. John Tongue, le probabilità di incidenti mortali in sport rischiosi sono più alte tra quelli con più esperienza perchè affrontano rischi maggiori. 
	Siate umili e pensate quindi che si può sempre imparare. Non è quello che non conosciamo che ci impedisce di avanzare, quello che ci impedisce di avanzare è quello che conosciamo, o, come dice il proverbio orientale, “non si può riempire una tazza già piena”. 
Distinguiamo ora quattro classici errori cognitivi spesso compiuti dagli operatori del mercato ed indichiamo come evitarli
Primo errore cognitivo classico
(anche chiamato "verifica di conseguenza" o inversione causa ? effetto  che diventa  effetto ? causa)
Se B implica C e C è vero allora anche B è vero
Esempio
Sto analizzando che le azioni FIAT devono scendere ed infatti scendono. 
CREDENZA DERIVATA DEPOTENZIANTE
Ne consegue che sono un bravo analista. Investo somme più importanti e mi faccio portare dall'entusiasmo e dall’orgoglio
CREDENZA UTILE
Ottimo. Mi sono avvicinato al mio obiettivo di redditività. Ma devo comunque valutare anche la prossima azione con uguale attenzione
IMPORTANTE: se facciamo un passo giusto non significa che siamo bravi. Significa semplicemente che abbiamo fatto un passo giusto. Non confondiamo un aspetto emozionale (sentirsi bravi) con un fatto fisico e sensoriale.
Un bravo trader non deve avere bisogno di elementi esterni per avere stima in sè stesso. Parte già da una posizione di massima AUTOSTIMA.
Il concetto è espresso spesso nei termini del "trio fondamentale": Sono ? Posso ? Faccio
1.	Autostima (SONO!)
2.	confidenza in sé stessi (POSSO!)
3.	Capacità di fare (FACCIO!)
Consiglio 12: Abbiate autostima “naturale”
Più aumentate la vostra autostima naturale e meno avrete bisogno di ricavare stima in voi da quel che fate e più guadagnerete. Infatti inconsciamente si modificherà anche la vostra reazione allo stress e sarete in grado di assumere rischi quando gli altri avranno già modificato la loro propensione al rischio.
ESERCIZIO 1
1) Ricordate una volta nella quale avevate molta stima di voi stessi
2) Stringete il pugno
3) Immaginate una lastra di plexiglas che vi protegge
4) Tenendo le sensazioni di autostima e di protezione, immaginate di passare attraverso un avvenimento nel quale nel passato siete stati criticati
5) cosa notate ? 

ESERCIZIO 2
1) Stringiamo il pugno.
2) Ripassiamo attraverso i vari momenti della nostra vita domandandoci se avremmo agito ugualmente nel passato avendo autostima.
3) Quest'esercizio ci insegna che non c'è libertà di azione se non c'è autostima.
4) Ci vuole stima in sé stessi per prendere decisioni diverse da tutti e per non farsi influenzare dai comportamenti delle masse. 
Secondo errore cognitivo classico 
(anche chiamato contingenza)
Se B presuppone C e C è vero allora B è più vero
Esempio
Se la discesa di un'azione presuppone grossi quantitativi immessi sul mercato di questa ed effettivamente vi sono grosse vendite, allora ne consegue che:
CREDENZA DERIVATA DEPOTENZIANTE
l'azione scende e scenderà. vendo anch'io
CREDENZA UTILE
Rimango calmo, osservo la situazione ed agisco in funzione di un insieme più vasto di analisi 
Consiglio 13; siate presenti
Per poter agire con calma è necessaria PRESENZA.  Per un attimo dimenticate i vostri pensieri. Siate presenti a voi. Un bravo trader sa essere PADRONE DI SE' STESSO. Le sue azioni sono tecniche ed utilizza la sua mente per avere intuizioni, non reazioni emozionali 
Terzo errore cognitivo classico
 (anche chiamato analogia)
Se B è analogo a C e B è vero allora B è più vero.
Esempio: le azioni Mercedes stanno salendo. ne consegue che:
CREDENZA DEPOTENZIANTE
Allora è anche probabile che le azioni FIAT salgano
CREDENZA UTILE
Valuto. Ogni azienda è a sè stante.
Quarto errore cognitivo classico
Se B compete con C e C è falso, allora B è più credibile.
Esempio:
Un "guru" del mercato afferma che vi sarà una crisi. La crisi non c'è.
CREDENZA DERIVATA DEPOTENZIANTE
Ascolto e mi baso su quel che dicono invece gli altri guru
CREDENZA UTILE
Se questa persona ha detto questo valuto. Spesso certe previsioni si avverano in tempi diversi da quelli previsti o certe criticità del sistema permangono comunque. 
Consiglio 14: mantenersi aperti
Mantenetevi sempre aperti. Le opportunità sono a volte dove meno ce lo aspettiamo
Le cinque reazioni emozionali più comuni

Nei mercati le reazioni emozionali dei singoli operatori possono sommarsi fino a creare vere e proprie “ondate”.  Un trader esperto sa comprendere e cavalcare queste ondate. Un trader senza presenza a sé stesso ne può venire travolto e risucchiato.
Le reazioni emozionali più comuni che possono impedire ad un  trader di raggiungere i suoi obiettivi sono cinque:
PAURA: la paura abbassa la propensione al rischio e soprattutto "chiude" la mente. Qualsiasi cosa su cui ci focalizziamo si espande. Quindi quando avete paura  concentrate la vostra mente sul rischio ed esagerate le probabilità negative. Inoltre l'emozione di paura ci porta a fare ragionamenti esclusivamente lineari sul breve periodo e tende ad inibire il migliore "pensiero laterale". Poichè il trading è questione di OPPORTUNITÀ e queste sono frutto normalmente del pensiero laterale" ne consegue che perdiamo le occasioni migliori. A volte porta a vendite in momenti inopportuni, quando sappiamo con certezza quasi matematica che ci sarà un "rimbalzo" del mercato. La paura accorcia anche l'orizzonte temporale. Il trader medio finisce in tali casi a focalizzarsi su di un piccolissimo orizzonte temporale. 
CONSIGLIO PER SUPERARE LA PAURA: lavorate sulla vostra autostima. Poi cercate di abbassare la soglia di paura focalizzandovi oltre, sul vostro obiettivo allungando così la vostra percezione del tempo.
ANSIETÀ: è alla base dell'overtrading e dello stress. Per superarla agite come con la paura in quanto è derivata da un problema di orizzonte temporale. Siamo ansiosi perché non vediamo più il nostro obiettivo, ma solo il momento successivo.
Praticate regolarmente una tecnica di autoipnosi visualizzando il vostro obiettivo quando deve essere raggiunto.
AVIDITÀ : L'avidità è causa di ACQUISTI inopportuni. Consiglio: avere degli obiettivi serve anche per fissare una "soglia di soddisfazione" e non farsi prendere da tale emozione.
Chiedetevi sempre : Quale è il mio obiettivo?
VOLERE AVERE RAGIONE: ricordate sempre che il mercato è sempre l’unico che ha ragione. Se volete avere ragione voi finirete col cercare di giustificare sempre le vostre azioni. In fin dei conti il mondo è vasto, e troverete sempre qualcuno che la pensa come voi. Ma questa non è la maniera migliore di guadagnare, è una maniera di consolarsi.
Chiedetevi sempre : Preferisco guadagnare od avere ragione?
ECCITAZIONE: ricordate che non state comperando o vendendo per provare emozioni. State comperando o vendendo per guadagnare. Chi cerca le emozioni nel trading è certo che le troverà, ma difficilmente troverà i soldi.
Anche qui chiedetevi : Preferisco guadagnare od essere eccitato?
Migliorare la presenza del Trader
Accanto agli esercizi precedenti possono essere utili dei semplici esercizi per migliorare la presenza a noi stessi e diminuire la carica delle emozioni. Le emozioni sono reazioni fisiche che avvengono nel nostro corpo e che vanno “demistificate”. In pratica dobbiamo imparare a sentirle come esse sono e da lì lasciarle andare. Non fate mai trading se vi accorgete di essere in uno stato condizionato dalle emozioni; in quel momento avete a disposizione una parte minore della mente e le possibilità di errore si moltiplicano. Per lasciarle andare nel momento in cui impariamo a sentirle come "sensazioni", invece che come "emozioni" stiamo compiendo il primo passo per il loro rilascio. Ad esempio una persona che cerca nel trading l'eccitazione potrà portare l'attenzione su dove e come sente questa sensazione. Non cercate di verbalizzare. Sentite e basta. Sentite tutto il corpo e lasciate fluire via l'eccitazione.
Per le emozioni di paura, invece può essere utile portare l'attenzione sul proprio corpo intero, sentire il peso del corpo, la nostra respirazione. A questo punto avremo recuperato un punto fisso di riferimento. Più praticate la disciplina di sentire le emozioni come semplice sensazione più potete diventare razionali e siete più in grado di non farvi "ipnotizzare" dal mercato.
Trading e Salute Personale
Pochi pensano alle attività sedentarie come pericolose,  ma  il trader che trada e non cerca di risolvere le emozioni indicate precedente rischia a livello psicosomatico. Infatti ogni reazione emozionale corrisponde ad una reazione biochimica. Ogni reazione emozionale se mantenuta troppo a lungo tende a divenire cronica ed a ridurre la nostra capacità di avere energia.
L’energia è semplicemente la capacità di operare. Il nostro bisogno fondamentale è spendere e recuperare energia.
Con le tecniche ipnotiche si possono risolvere anche molti problemi di salute, ma alcuni semplici accorgimenti (oltre a lavorare per avere sempre più presenza a sé stessi) possono evitare di averli. 
Quello che è importante capire è che l’energia gestita in maniera ciclica (alternanza tra azione e riposo) è molto maggiore dell’energia lineare (concentrazione senza riposo).
Osserviamo tale principio prendendo in esame la dimensione fisica, mentale ed emozionale dell’uomo.
DIMENSIONE FISICA
Significa rispettare il ciclo veglia – riposo / nutrizione azione / dinamica del respiro. Troppi traders rinunciano a mangiare per tradare. L’energia ne risente e così anche la performance e la chiarezza mentale.
Dovete fissarvi dei chiari marcatori temporali per applicare efficacemente questo principio di oscillazione.
DIMENSIONE MENTALE
Tra gli elementi ai quali porre particolare attenzione sono ad esempio i Cicli ultradiani.
Questa dimensione consiste nel porre l’attenzione al nostro utilizzo alternato dei due emisferi cerebrali. Una maniera per porre attenzione a questo elemento è porre lo sguardo sull’alternanza creatività – logicità. Molto spesso l’eccessiva attenzione logica e procedurale protratta nel tempo riduce le performances, in quanto per operare tale tipo di attenzione operiamo solo con una parte della nostra mente. E’ quello che porta all’overtrading ed all’annebbiamento mentale dopo troppe ore davanti al computer.
In questo caso distinguiamo l’energia in base alla possibilità che abbiamo di essere “focalizzati” e “creativi” a piacimento.
DIMENSIONE EMOZIONALE
Aspetto relazionale della vita: quanto dipendiamo dagli altri? E quanto siamo autonomi? (Autonomia – relazione). Se facciamo il trading solo per essere autonomi rischiamo di soffocare tutte le emozioni legate alla vita sociale. L’uomo è un animale sociale e queste emozioni si rifletteranno sul nostri corpo sotto il profilo psicosomatico. 
DIMENSIONE SPIRITUALE
Alternare attività individuali e collettive, spiritualità e materialità, connettersi a propri scopi. In questo caso l’energia corrisponde ad una sensazione di “allineamento” e “centratura”
CONTROLLO CICLICO DEGLI OBIETTIVI
La mente ha bisogno di alternare sforzo e ricompensa. Ciclicamente rendersi conto di quanto abbiamo fatto per raggiungere l’obiettivo lo rinforza. Troppi trader sono preda della suggestione post-ipnotica “fa!”. Essere grati a sé stessi per quanto fatto ad ogni step permette di migliorare la quantità di energia a disposizione

Autoipnosi per il Trader
Alcuni pensano all'ipnosi come uno stato di mancanza di coscienza: in realtà l'ipnosi è un momento di intensa recettività nel quale i processi consci di ragionamento razionale sono temporaneamente rilassati e la coscienza è molto più presente; Gli Indù, ad esempio, ritengono anzi lo stato di trance come uno stato più alto di coscienza. Questa alta recettività è spesso legata alla presenza di onde alfa. Queste onde sono legate alla possibilità di creare nuove associazioni e sviluppare nuove mappe mentali.
Inoltre è possibile in autoipnosi imparare nuovi comportamenti e per chi è troppo preda di reazioni di stress sviluppare il controllo di sè.
Alcuni hanno paragonato la mente subconscia ad un servomeccanismo che, dopo che noi abbiamo appreso consciamente un'esperienza, la fa propria e ci permette di farla più velocemente e rapidamente e, soprattutto, senza pensarci.
Noi abbiamo imparato consciamente a guidare l'auto, ma, adesso, quando guidiamo, le varie operazioni ci sono divenute automatiche, e noi non dobbiamo più pensare ai movimenti che dobbiamo fare cosicchè possiamo parlare e guidare.
Nella stessa maniera noi abbiamo imparato tante altre maniere di rapportarci al mondo esterno, e non ci interroghiamo più consciamente su quello che facciamo; a volte il nostro "operato automatico" può essere giusto, ma a volte può anche essere sbagliato e spesso agiamo automaticamente.
Con l'autoipnosi possiamo sviluppare un nostro nuovo noi stessi, possiamo imparare inoltre a rilasciare lo stress e l'ansietà ed al contempo sviluppare la nostra naturale capacità di migliorare.
Ma vi è anche un’altra ragione per il trader di utilizzare l’autoipnosi. I mercati sono dei sistemi sotto molti punti di vista quantistici. In altre parole non sono analizzabili ne descrivibili secondo un modello esclusivamente lineare basato sui dati presenti nel sistema in quanto vi è la convergenza delle psicologie individuali degli operatori.
Anche la mente inconscia è un sistema quantistico, e se riusciamo a “correlarci” al mercato possiamo riuscire ad avere delle intuizioni e dei risultati non altrimenti ottenibili.  
Come utilizzare l'autoipnosi
A differenza dell'ipnosi sociale, che ci arriva dall'esterno, l'autoipnosi è condotta dal soggetto ed è una chiave fondamentale per il controllo mentale.
Il controllo mentale si deve collegare anche ad un processo creativo. La direzione del miglioramento individuale per il trader è infatti sempre una direzione creativa, cioè l’accesso alle nostre risorse:  è assolutamente necessario quindi, che ogni nostro sforzo di miglioramento sia rivolto verso la creatività, e non verso la mera competitività con l'ambiente esterno.
Infatti, portare noi stessi in una direzione meramente competitiva col mondo (ad esempio la persona che dice: voglio fare meglio del mio collega X!) tende semplicemente a farci utilizzare in maniera diversa risorse già esistenti, ma non a crearne delle nuove, e, essendo il processo di utilizzare risorse già esistenti essenzialmente razionale e conscio, ci allontana dal riuscire ad esprimere maggiormente le nostre risorse subconscie: pur potendo certamente ottenere risultati temporanei nel contempo rischiamo di focalizzarci in direzioni sbagliate e sprecare molte possibilità.
Un ulteriore punto è che ogni confronto deve inoltre avvenire principalmente con noi stessi se vogliamo che il miglioramento ci porti effettiva soddisfazione; se non traiamo soddisfazione dall'agire, ogni agire è inutile, dato che si può trarre piena soddisfazione dall'agire solo quando questo rappresenta un'espressione del nostro essere. Quindi per effettuare un’autoipnosi per un risultato specifico è fondamentale che definiamo i nostri obiettivi.
Il primo obiettivo deve essere sempre l'armonia con sè stessi, e da questo discendono tutti gli altri.
Obiettivi dell’autoipnosi per il trader
Gli obiettivi che un trader può conseguire con l’autoipnosi possono essere raccolti nelle quattro categorie seguenti:
Autoipnosi per ridurre lo stress ed un migliore equilibrio psicofisico: in un mercato che ci stimola continuamente è fondamentale l’equilibrio mentale e fisico. E’ provato che da 10 a 15 minuti di rilassamento psicofisico possono di molto incrementare l’efficienza. In questo caso preferiremo le metodiche corporali di rilassamento.
Autoipnosi per obiettivi comportamentali specifici: in un mondo globale solo i più stabili e forti vanno avanti. Un trader italiano può confrontarsi con un  trader giapponese o sudafricano. Ne consegue che dobbiamo coltivare al massimo le doti di chiarezza mentale e stabilità. Per questo obiettivo brevi visualizzazioni possono essere appropriate.
Autoipnosi per la fissazione di obiettivi: in questo caso potremmo sia utilizzare l’autoipnosi per chiarirci i nostri obiettivi, sia per fissarli meglio 
Autoipnosi per sviluppare l’intuizione: in questo caso utilizzeremo l’autoipnosi per accedere alle nostre risorse interiori e sviluppare il nostro fiuto.
Autoipnosi e Attitudini per sviluppare l'intuizione finanziaria

L’intuizione è un meccanismo superiore. E’ la nostra capacità di interpretare una realtà in sé stessa caotica. L’autoipnosi può essere molto utile per aiutarci ad accedere alle nostre risorse e quindi alla nostra intuizione.
Dobbiamo capire come il processo intuitivo sia totalmente diverso da un meccanismo automatico. Un meccanismo automatico e meccanico opera infatti in base ai seguenti passaggi:
1. delle definizioni di base 
2. degli enunciati derivati 
Automaticamente è anche come funziona un classico trading system basato su di un software.
Ma nei fatti, il mondo è dominato dalla casualità ed ogni affermazione esprimibile in paradigmi causa-effetto può essere valida solo a livello probabilistico. Infatti, nel comportamento umano e quindi dei mercati ci sono sempre eccezioni dati dal fatto che contiene elementi non replicabili ed autonomi. I mercati finanziari sono in ultima analisi espressione umana e come tale non è pensabile che oggi si ripeta esattamente quello che è già avvenuto ieri.
Se quindi applichiamo queste teorie in maniera troppo deterministica  prima o poi arriviamo ad uno stallo o peggio ancora ad una perdita.
E' anche innegabile un altro fatto: nessuna mente umana è in grado di analizzare in maniera logica tutte le molteplici variabili dei mercati in tempo sufficientemente breve per prendere una decisione.
Ci sono tuttavia dei traders che guadagnano TANTISSIMO ed in maniera costante. A volte gli altri dicono che "hanno fiuto". 
Per sviluppare questo fiuto dobbiamo capire che  la nostra mente ha anche un secondo modo di funzionamento che può essere chiamato "intuitivo" oppure "quantistico". 
Se facciamo funzionare la mente in tale maniera ci troveremo quindi molto spesso a duplicare naturalmente il meccanismo mentale di coloro che sono eccellenti.
Quando mettiamo la mente in funzionamento quantico/intuitivo, quando cioè arriviamo a sviluppare questo "fiuto" in pratica siamo in grado di individuare da ogni possibile realtà una serie di conseguenze utili.
Aprirsi all’intuizione
Precondizione perchè l’intuizione finanziaria si manifesti è l’apertura mentale; è infatti importante che superiamo le emozioni negative indicate precedentemente che si sovrapporrebbero altrimenti alle nostre sensazioni interiori nascondendocele. E’ importante anche che siamo “più grandi” dei problemi e delle situazioni. Non è mai la dimensione del problema che è importante: è la vostra dimensione mentale. Se voi vedete un grande problema è che voi siete piccoli. O come anche si dice: “se tutto sembra blu cambiate i vostri occhiali”8.  Solo a questo punto possiamo aprirci a qualcosa di più.
L’intuizione come fenomeno fisiologico
Il concetto dell'intuizione  è connaturato all’essere umano ed è spesso talmente profondo che  può anche essere osservato dall’esterno, nella comunicazione non verbale.  
E’ stato infatti provato che al momento del “colpo di genio” vi può spesso essere anche l’accesso a differenti ritmi di onde cerebrali, misurabili con apparecchiature adeguate. A questo proposito menzioniamo  le ricerche riportate dal  prof. Jeffrey Schwartz.
Questi ha eseguito una serie di ricerche per capire che cosa accade nella mente umana quando la mente scopre nuove mappe. Una tra le conclusioni di tale ricerca è stata che nel momento in cui venivano individuate nuove soluzioni (il cosiddetto momento “Eureka!”), nell’istante in cui la mente si apre vi è lo sviluppo di onde cerebrali di tipo gamma che coincidono col fatto che molte aree neuronali operano in sincronia.
E' come se i neuroni operassero insieme e moltiplicassero così la loro potenza singola.
Come sviluppare l’intuizione
La moderna analisi dice che è possibili imparare a sviluppare l'intuizione e ciò dipende dalla costruzione di quello che è stato chiamato "istinto informato"9.
In pratica non ci basiamo sull'istinto più primitivo che è quello della persona che non ha esperienza. Ci basiamo su un più alto funzionamento del cervello che non avviene in maniera selvaggia bensì a seguito di uno specifico processo di sviluppo che è correlato essenzialmente dall'esperienza accumulata.
Questa viene processata in una maniera particolare dalla nostra mente inconscia.
Famosi esperti utilizzano questo processo, ad esempio il finanziere Soros racconta come quando è il momento di vendere avverta una "sensazione specifica" lungo la schiena e sa che quello è il miglior momento di agire.
Soros ha una grande esperienza nel campo. E questa grande quantità di esperienza accumulata gli ha permesso di essere in grado di effettuare delle “distinzioni” molto fini che permettono alla mente inconscia di operare in maniera “informata”.
Esaminiamo ora i due punti essenziali del processo intuitivo.
Perchè la mente sia in grado di ragionare ed esprimere i suoi risultati è necessario infatti che sia in grado di operare distinzioni. Normalmente queste distinzioni sono costruite con l’esperienza.
Un esempio spesso portato di “distinzioni” è quello degli eschimesi che utilizzano parecchie parole per indicare il concetto di neve. La maggior parte delle lingue occidentali utilizza un solo termine.
La possibilità di utilizzare distinzioni porta a "ragionare" e creare piani d'azione differenti che sono così espressi più chiaramente nella mente dell'eschimese. Un poco come se a casa per fare ordine, invece di buttare tutti gli oggetti in un'unica scatola, utilizzassimo una serie di scatole di colore differente.
Molti trader non fanno distinzioni adeguate e non sanno come insegnare alla propria mente a sviluppare questo processo.
In termini quantistici, si parla di "osservabili". Un "osservabile" è in pratica la definizione di un risultato possibile. La definizione di osservabili è fondamentale per evitare che il pensiero se ne vada alla deriva, così come se non abbiamo scatole per mettere gli oggetti non siamo in grado di "ordinare" la realtà.
L'ideale sarebbe che tutte le scatole si riempissero in maniera equilibrata e non ne rimanessero di vuote, che rappresenterebbero uno spreco, mentre dall'altra parte altre scatole potrebbero essere piene all'eccesso.
L'insieme degli osservabili in termini quantistici viene definito un "registro quantico". Possiamo immaginare un grande quaderno con tante pagine. Abbiamo piacere che tutte le pagine siano egualmente piene. Analogamente un registro equilibrato permette alla mente di funzionare meglio. Quali sono allora gli elementi fondamentali sui quali il trader deve lavorare?
I primi tre elementi fondamentali che un trader deve cominciare a costruire e che rappresentano tre elementi "osservabili":
Direzione Rialzista
Direzione Ribassista   
Direzione Laterale
Se voglio costruire un trading sistem per tradare un mercato rialzista la mia mente deve infatti ragionare in termini di un trend rialzista. Il punto di vista di chi è rialzista è quindi orientato a prendere certi segnali del sistema che sono diversi da quelli di un mercato laterale o ribassista. Dobbiamo incominciare ad imparare a costruire un trading sistem per le tre direzioni principali del mercato. In tale modo impariamo anche a ragionare con mentalità e punti di vista differenti.
Solo quando sono riuscito ad ottenere un buon trading sistem per ogni tipo di direzione allora posso riuscire a rendermi conto con il passare del tempo dei segnali che arrivano per ogni tipo di strategia, nella stessa maniera come le parole diverse che l'eschimese utilizza per indicare la neve lo aiutano a classificare la realtà, definire le racchette da prendere, a far più attenzione a determinati elementi etc...
Tutti questi elementi sono organizzati prima a livello concio, e successivamente divengono inconsci.
Questo processo di apprendimento viene spesso descritto in questa maniera:
Per arrivare a questo livello ci sono quattro passaggi nella carriera di un trader:
1. Dapprima il trader è “inconsciamente incompetente”. In pratica è lo stato di chi inizia: il “trader inesperto”. Non è cosciente che potrebbe migliorare la sua capacità di trading, né lo pensa possibile. Quello che è peggio è quando magari pensa di essere anche bravo, si fa ubriacare dai successi e così facendo riduce la capacità critica e perde un sacco di soldi.
2. Successivamente il trader diviene “consciamente incompetente”: cioè si rende conto che deve adeguare il suo livello di conoscenza e competenza. E’ una fase di presa di coscienza nella quale il trader tende ad affidarsi ciecamente ai consigli di amici a farsi “ipnotizzare” dai consigli dei guru ed a fidarsi ciecamente dei sistemi automatizzati di trading.
3. Se il trader comincia però ad analizzare il mercato, studiare le varie situazioni, ragionare con la propria testa può divenire allora “consciamente competente” anche se la mente conscia quando opera è a volte lenta ed inefficace. Un approccio solo razionale sarà sempre insufficiente. Dobbiamo ancora imparare ad operare con “fiuto”. Tuttavia il trader di questo tipo inizia a “galleggiare”. Impara ad esaminare meglio il mercato, utilizza bene i grafici. Il suo trading system, prima di essere in un software, è nella sua mente. Il trader di questo tipo è arrivato ad un livello nel quale può passare alla fase successiva.
4. La fase successiva è incominciare a sviluppare anche l’abilità di essere “inconsciamente  competenti”. Questo non ci lesina dal dovere analizzare le situazioni (fase 3). E’ infatti un’aggiunta. Ma in più abbiamo fiuto ed è il momento in cui possiamo guadagnare in quanto siamo noi stessi che potremo crearci il nostro “sistema di trading”. Operiamo in maniera inconscia e bene.
Ed è quando divengono inconsci che la nostra mente incomincia ad essere particolarmente efficiente.
E' evidente che utilizzare questo approccio fa sì che dopo un periodo di tempo passato a relazionarsi con i diversi segnali la mente incomincia a possedere più dati rispetto ad un trader che lavora solamente utilizzando una sola direzionalità e quindi un solo punto di vista. 
E' importante a questo punto che se vogliamo che la nostra mente inconscia funzioni bene ci ricordiamo di “non sapere”, ovverosia di non cadere in aspettative del tipo "il mercato deve". 
Spesso sui giornali di finanza possiamo notare che nella stessa pagina vengono affiancati due articoli di analisi tecnica; uno che utilizza una strategia e un punto di vista di chi pensa un mercato long (rialzista), uno di chi pensa short (ribassista).
I trader hanno l’abitudine di utilizzare verbalizzazione del tipo: “il mercato deve salire; deve prima fare; deve continuare; prima o poi deve o dovrà; non può continuare così ecc…..”
Questo succede quando ci si relaziona con il mercato utilizzando un solo punto di vista e in base alle proprie convinzioni e credenze comunichiamo con gli altri e spesso con noi stessi utilizzando le sopraindicate terminologie. 
Il punto è che più abbiamo la possibilità di possedere dati e punti di vista diversi (in pratica avremo costruito un registro quantico sviluppato, anche oltre i tre punti indicati precedentemente), maggiore sarà la nostra predisposizione a cogliere le intuizioni che ci permetteranno di raggiungere il nostro obiettivo. 
Questo è un elemento essenziale per il successo con l'autoipnosi.
Attraverso l’ipnosi possiamo infatti dire alla nostra mente quello che vogliamo raggiungere ma non il modo con cui farlo.
Questo ci verrà infatti dalla nostra mente inconscia.
E' questo tipo di intuizioni quello che ci permette di ottenere i risultati migliori perchè significa andare oltre i nostri ragionamenti ed utilizzare efficacemente il potere della nostra mente inconscia.
A volte ci si affida troppo alla mente conscia e si aggiungono ragionamenti a ragionamenti senza capire che la logica a volte non è sufficiente. 
Quando un trader non riesce nel suo intento tende a cercare in altre persone la soluzione dei suoi problemi, va alla ricerca di metodi e sistemi di trading confezionati ritenuti infallibili pubblicizzati spesso su internet con percentuali di guadagno esagerate. 
Io penso che come nel trading così lo è anche nella vita che la soluzione non è all’esterno ma è dentro di noi. 
Una persona che decide di fare del trading la sua attività principale deve per prima cosa capire che l’investimento più grosso che deve fare è su se stesso. 
Nessuno può dirti cosa devi fare in termini operativi, sei tu che con le risorse che possiedi devi trovare la tua operatività. Tutti i giorni quando ti alzi ci sei tu con il tuo obiettivo e il tuo scopo, è questo quello che conta. È la capacità della mente di utilizzare le risorse in modo funzionale al tuo scopo (obiettivo) che ti fa arrivare a prendere la giusta decisione.
Quello che è caratteristico dell'elaborazione intuitiva sono due elementi fondamentali:
- la moltiplicazione dei ragionamenti, che avvengono però in una maniera differente da quella abituale inconsciamente, 
- un secondo processo chiamato "addensamento del pensiero" che porta a concentrare tali processi in un'unica direzione.
Riassunto dei Passi del processo per "creare fiuto "
Perchè la mente funzioni in tale maniera intuitiva, è necessario quindi:
1. Avere raccolto molte informazioni ed averle organizzate
2. Sapere cambiare il proprio stato di attenzione
3. Avere una chiara idea di quello che ci serve
Analizziamo ora ognuno di questi elementi singolarmente:
PUNTO PRIMO: Il trader deve sviluppare esperienza. Deve avere raccolto molte informazioni ed averle organizzate. Ogni esperienza viene memorizzata e contribuisce a creare quello che viene chiamato tecnicamente “registro quantico”. 
La mente deve infatti avere dei punti di riferimento di partenza per iniziare le sue elaborazioni, anche quando lo fa inconsciamente. In termini tecnici questo viene definito come creare un "registro dell'informazione".
Perchè questo avvenga è necessaria infatti una grande raccolta di informazione al fine di dare "cibo alla mente" - cioè una serie di punti di partenza. 
Sviluppare il fiuto ad alto livello non è quindi per novellini. Quelli che veramente sono in grado di trarre i risultati migliori sono quelli che hanno sviluppato una CONOSCENZA APPROFONDITA. E questo non è solo legato al raccogliere informazioni, bensì anche all'ORGANIZZARLE
ALCUNE REGOLE PER AVERE UNA EFFETTIVA ESPERIENZA CHE SIA DI BASE ALL'INTUIZIONE
Tali informazioni devono infatti rispondere ad un criterio preciso:
Gli elementi devono essere DISTINTI. In pratica il trader deve essere in grado di analizzare e distinguere tra le differenti strategie di azione e vederle e sentirle come "processi" distinti. Tecnicamente vi deve essere almeno una situazione in cui ognuno di questi elementi possa essere individuato con certezza.
In pratica partiamo da una serie di azioni possibili che entrano in funzione al momento opportuno.
Tramite l'elaborazione intuitiva, possiamo avere reazioni istantanee in quanto gran parte delle elaborazioni viene ricostruita al momento.
Altre esperienze vengono utilizzate come ""attrattore"" per interpretare l'esperienza e scatenare specifiche reazioni. 
Queste esperienze fungono da riferimento per la decoerenza che puo' verificarsi. 
Questo è il primo passo per creare un "istinto informato". Un concetto analogo è stato recentemente espresso da Malcolm Gladwell Autore di the "Tipping Point", un best-seller sul marketing di nuova generazione. Le sue parole sono: "Io lodo il giudizio istintivo informato, non l'istinto disinformato".
All'inizio della carriera, un dirigente deve invece fare affidamento ai teorici del management così come il trader deve appoggiarsi ai consigli di traders più esperti ed ai trading systems. 
Ma per fare gol nel mondo bisogna basarsi sull'intuito, proprio come fanno i campioni di calcio. 
Nel suo ultimo libro "Blink" egli Gladwell sostiene che le scelte migliori sono quelle che si fanno in un ""battito di ciglia"". 
Il blink manager è una persona che ha visto molto e ha imparato molto, al punto di educare il proprio inconscio a seguire l'istinto. 
Una buona analogia è quella con il football: un calciatore di successo non pensa coscientemente alle decisioni che deve prendere per mettere la palla in rete. Attinge da anni di esperienza che l'hanno portato ad affinare un giudizio istintivo sino a farlo diventare estremamente sofisticato: il risultato è il gol.
Visto dal punto del trader, bisogna avere fede nel proprio istinto e questo può rappresentare un vantaggio, ma solo quando esso scaturisce dall'esperienza. 
In termini quantistici questo ci garantisce che il "registro quantico sia completo".
In pratica stiamo dicendo che si può ottimizzare il processo per cui si crea "fiuto" in una persona. Ottimizziamo cioè la capacità di dare risposta. In tal caso conviene raccogliere tutte le informazioni possibili riguardo ad un certo argomento, e successivamente far partire l'elaborazione intuitiva.
Anche in questo caso è importante “sapere di non sapere”.
Uno dei grossi nemici dell'intuizione è il "volere che le cose vadano in una direzione specifica". Dobbiamo cioè evitare che le nostre speranze interferiscano con il processo appena descritto.
 Nel trading possiamo quindi applicare la cosiddetta "dinamica dell'intuizione: raccolta di informazione - periodo di elaborazione inconscia - raccolta soluzioni - messa in atto o critica
Tecniche Autoipnotiche per migliorare l’efficienza ed il benessere

Le tecniche auto-ipnotiche hanno per fine il portare il cervello del praticante in uno stato di coscienza diverso. 
Se ragioniamo sempre nella stessa maniera, otterremo sempre le stesse cose. Quello che vogliamo è raggiungere uno stato dove l’accesso alla mente inconscia sia facilitato e si possa aiutare il cambiamento. Molte sono le tecniche autoipnotiche. Per le più evolute vi consigliamo di rivolgervi ad un esperto o chiamare il nostro istituto. 
Ecco quindi alcuni semplici ed efficaci esercizi per migliorare l’efficienza che tenderanno a produrre in voi  una modificazione della percezione. Vi potranno anche condurre progressivamente ad un miglior rapporto con voi stessi.
Possiamo incominciare ad applicare le tecniche la mattina. Appena ci svegliamo, il nostro cervello non è ancora rientrato nei meccanismi di funzionamento abituali : è quindi possibile darsi delle “autosuggestioni”. 
Tra le cose più importanti da fare è organizzare bene il proprio tempo. Per il trader infatti si tratta di un elemento fondamentale. Con gli occhi ancora chiusi, mantenendo lo stato di rilassamento, fate allora un piano di azione per la giornata. Immaginate di avere successo nelle azioni che intraprendete.
Se volete aumentare ancora di più l’efficienza eseguite qualche profonda respirazione e mentre inspirate pensate all’idea di energia che entra dentro di voi.
Bilanciamento psicofisico. Durante la giornata troppe ore davanti al computer possono stancare il nostro emisfero sinistro (collegato alla parte destra del corpo ed alla razionalità). E’ importante che bilanciamo l’attività emisferica. E’ quello che viene anche chiamato il “principio di oscillazione”. Troppo tempo passato ad effettuare la stessa attività stanca il cervello (ed il corpo) e può anche creare problemi psicosomatici. Quello che proponiamo adesso è un metodo più efficace del semplice fantasticare o farsi un caffè. Per qualche istante cercheremo di non pensare a niente. Così facendo è facile che nel nostro cervello si formino nuove connessioni ed alla fine dell’esercizio abbiate nuove idee. In ogni caso l’esercizio che segue è consigliatissimo per il benessere. Per comprendere la tecnica, bisogna capire come l’attenzione continua “restringa” il campo visivo e mentale. Operiamo allora in maniera opposta realizzando un ampliamento della visione: Seduti, fissate un punto ed allargate la visione periferica al massimo. Fate attenzione essenzialmente alle vostre sensazioni fisiche: la respirazione, il vostro corpo; cercate di essere solo sensoriali. Rimanete in questo stato per circa 30 secondi o come più vi piace.
Un secondo esercizio molto utile è il rilassamento dei muscoli del collo. La tensione di questi muscoli è una delle cause più frequenti di mal di testa. Con l’esercizio che segue al ritmo indicato10 facilitiamo anche il funzionamento del cervello: oscillate il capo da destra a sinistra al ritmo di un secondo. Oscillatelo successivamente avanti ed in dietro. Compiete delle rotazioni al ritmo di 4 secondi per fare il giro completo (ciò significa che al quinto secondo sarete di nuovo al punto di partenza)
Sviluppo dello spirito di iniziativa: Osservate una luce (max. 75 watt) 11 a circa 1.50 di distanza per 30 secondi pensando al vostro obiettivo. Chiudete gli occhi ed osservato l’evolversi della macchia luminosa residua fino alla sua scomparsa (in tutto circa passeranno tre minuti. Noterete verso la fase finale la comparsa di un alone luminoso intorno). Riaprite gli occhi. (NOTA. Non eseguite questo esercizio se avete problemi di glaucoma)
Sviluppo dell’intuizione: L’esercizio è molto simile al precedente. Osservate una luce (max. 75 watt)12 per 30  secondi riflessa in uno specchio pensando al soggetto sul quale vorreste trovare un’intuizione. Ad esempio potreste dirvi: chissà quante nuove maniere di azione posso trovare su questo mercato. Chiudete gli occhi. Potrete dopo pochi istanti vedere una traccia luminosa. Osservate l’evolversi di tale macchia luminosa residua fino alla sua scomparsa che avverrà dopo circa due minuti (noterete come prima la comparsa di un alone luminoso intorno). Riaprite gli occhi e scrivete tutte le idee che vi sono venute in mente. 
Sera: eseguite il rilassamento Psicofisico13. Sdraiati o seduti, cominciate a rilassare il vostro corpo. Cominciate dalla gamba  destra e poi continuate lentamente lungo tutto il corpo. Dedicate dieci dodici minuti al giorno a quest’esercizio e noterete un netto miglioramento della vostra efficacia. Nel momento di massimo rilassamento potrete anche pensare al vostro obiettivo, e si imprimerà meglio nella vostra mente.
Coaching per il trading
E’ possibile effettuare un coaching che migliori i risultati nel trading e che aiuti la persona ad essere sé stessa e ad accedere alle sue risorse. Il fine di tale coaching è lo sviluppo delle massime prestazioni attraverso il superamento delle abitudini limitanti di pensiero.  E’ un cammino legato alle massime performance ed al cambiamento interiore.  Passa attraverso un cambiamento delle attitudini, del modo di pensare ed arriva alla  massimizzazione delle opportunità. 
In una sessione di coaching è possibile esaminare il processo attraverso il quale il trader prende le proprie decisioni, come raccoglie informazioni, le sue credenze. Fine del coaching è ottimizzare tali elementi ed inoltre portare il coachee ad uno stato di alta lucidità mentale oltre allo sviluppo della serie di qualità essenziali quali presenza, lucidità, intuito ecc..
Solo così possiamo arrivare ad un trader che è “presente”.
Molti traders continuano a ragionare sul passato perchè non usano la testa oppure usano solo sistemi automatici. L'utilizzo di un sistema automatico si basa sempre su dati storici. Anche ogni teoria deve basarsi sul passato.
In realtà l'unica maniera di agire in un mercato variabile è ESSERE NELLA REALTÀ.
Adattandoci alla realtà ed accettandola, massimizziamo la funzione di probabilità
Coaching per sviluppare le opportunità
Apertura all'intuizione
Poichè la nostra mente è naturalmente fatta per interfacciarsi con un mondo aleatorio, il buon funzionamento di questa è la chiave perchè possiamo ottenere il massimo del risultato. Ragionare per opportunità significa anche quindi aprirsi all'intuizione, che è la funzione della nostra mente che ci può aprire nuove strade nel futuro. Questo significa quindi essere anche aperti alla sincronicità in quanto la nostra mente inconscia è più capace di coglierle rispetto alla mente inconscia.
Apertura al mondo
Essenzialmente il metodo che vi proponiamo  nel nostro coaching vi porta a non dare certe strade per scontate o decidere influenzati negativamente dalle nostre memorie od emozioni.
Le nostre memorie sono infatti un sistema chiuso che non può conoscere più di quel che già contiene. Un sistema ad opportunità domanda una curiosità continua di esplorare il mondo, senza farsi guidare da obiettivi troppo chiusi. Per far ciò tutte le doti umane devono essere coltivate, in quanto più siamo totali e più possiamo scoprire.  Il processo deve portare ad apertura al mondo è anche apertura agli altri, in quanto molte possibilità, non quantificabili numericamente, passano da lì.
Ed in un momento sempre più collegato informaticamente è basato sul “Pensare globalmente agire localmente”.
Un metodo ad opportunità richiede di pensare globalmente. Per ottenere ciò è importante massimizzare la COMUNICAZIONE al fine di raccogliere il massimo di informazioni per una percezione d'insieme della realtà.
Suggerimenti Ulteriori per Strategie e Tattiche 
Il fattore Tempo
Ogni nostra valutazione di trading avviene in uno spazio temporale. Tuttavia, le “trances” che ci avvolgono ci impediscono normalmente di avere una chiara idea del fattore tempo e ci portano a volte a vedere dei trend dove non ci sono.
Come “costruiamo” il tempo?
Il tempo è nella maggior parte delle persone strutturata in sequenze di avvenimenti. In altre parole non siamo coscienti solo dell’ora, ma mentre pensiamo ad un momento leghiamo assieme una serie di avvenimenti ed in particolare un futuro immaginario così come un passato ricordato nella nostra memoria.14 E’ importante capire come la lunghezza di tali sequenze è fondamentale ai fini dell’azione che viene in seguito scelta.

La strutturazione in sequenze temporali nasce dalla nostra concettualizzazione e dall’immaginazione. E’ operata automaticamente dalla nostra mente. 
Se noi siamo in grado di selezionare la sequenza temporale giusta siamo in grado di operare meglio.
Prendere dominio su questo processo normalmente automatico è utile sia per capire come inconsciamente fissiamo gli obiettivi, sia anche per definire in maniera più opportuna la sequenza temporale sulla quale vogliamo operare. Un grosso problema per il trader è infatti la memoria, per cui  continua spesso ad essere influenzato dal passato ed allo stesso tempo dimentica il suo obiettivo sul futuro.
Metodi per operare sul fattore tempo direttamente
Un metodo che opera sul fattore tempo è quello che utilizza più schermi. Questo metodo è basato sull'opinione di Charles Dow, per il quale il mercato ha tre trends. Il trend a lungo termine, il trend a medio ed il trend a breve.
Questo ha dato origine alla strategia del triplo schermo, anche se con la tecnologia attuale possiamo operare anche con quattro o cinque schermi differenti.
La strategia degli schermi multipli semplice consiste nel preparare tre schermi ognuno con un periodo temporale differente. E’ consigliato avere un rapporto di cinque tra ogni trend. Si chiede di tradare solo nella direzione a lungo termine e di utilizzare le onde che vanno contro la tendenza per entrare.
Tuttavia oltre che allargare la prospettiva temporale e creare sequenze di reazione realistiche dobbiamo anche sapere cosa fare.
Prima di tutto, per aiutare la nostra mente ad operare bene è buona cosa costruirsi diversi tipi di strategie per ogni tipo di direzionalità (laterale, rialzista, ribassista). 
L’efficacia delle nostre strategie la possiamo verificare solamente attraverso un “back testing”, almeno su 5/10 anni di mercato. Le strategie devono poi essere applicate su “time frame” diversi (5/15 minuti, 1 ora, un giorno, una settimana, un mese); questo è essenziale per stabilire il “timing” d’ingresso sul mercato.
La mente tende spesso a confondersi sul fattore temporale. Di fatto per la mente esiste solo il tempo presente e dobbiamo adottare un accorgimento per portarla ad avere una visione temporale. È quindi meglio avere la possibilità di vedere contemporaneamente sullo schermo un grafico ad un ora, un giorno, una settimana e un mese. Questo ci aiuta a decidere quando è il momento giusto per entrare sul mercato. Prendiamo ad esempio il metodo degli “swing” definito anche come doppio minimo o doppio massimo. Se il mercato è ribassista e ho swing negativi su tutti i “time frame” allora ad ogni pullback posso andare “short”(entrare a ribasso). Cosa succede se non tutti gli swing sono girati a ribasso? Devo per forza decidere qual è in quel momento il più importante per poi fare delle scelte operative. 
Perché è importante la tattica? È importante perché ci da la possibilità di sfruttare al meglio le risorse che abbiamo a disposizione. Se siamo un allenatore di calcio ed abbiamo una rosa di giocatori tecnicamente fortissimi in ogni loro ruolo con delle riserve altrettanto forti ma tatticamente faccio delle scelte sbagliate, rischiamo di perdere la partita anche se sulla carta siamo la squadra più forte. 
Se durante una partita quando le cose sembrano non andare per il giusto verso, abbiamo un “intuizione” e facciamo una sostituzione; togliamo un giocatore con determinate caratteristiche tecniche e ne inseriamo un altro che ha caratteristiche tecniche diverse possiamo vincere la partita. 
In assoluto non è detto che quel giocatore mi farà vincere tutte le partite ma in quella partita era il giocatore(trading sistem) giusto al momento(mercato e periodo di mercato) giusto. Nel trading allora come possiamo fare per attuare una tattica che ci permetta di essere vincente? 
Attraverso l’intuizione!
Uno degli autori di questo libro personalmente in questi anni  si è costruito trading sistem e strategie diverse per ogni tipo e direzionalità di mercato ed ha capito che senza un’intuizione su quando usarle il suo lavoro poteva essere inutile. 
L’intuizione arriva dall’interno.
Attraverso l’ipnosi possiamo utilizzare in modo pragmatico tutte le nostre risorse per arrivare ad ottenere ciò che vogliamo. 
Chiedete a voi stessi dopo aver definito correttamente quello che volete veramente, il vostro obiettivo; “come posso fare ad utilizzare le mie risorse per avere un intuizione funzionale nel lavoro da trader?”
Il punto è che si deve volere fortemente raggiungere qualcosa d’importante; avere delle risorse; stimolare la nostra mente inconscia per avere un’intuizione su come agire.
Le tecniche di autoipnosi sono diverse ed ognuno è giusto che trovi quella migliore per lui.

Un Racconto Ipnotico
Questa è una storia vera. E’ la storia di Fabrizio Maccini, uno dei due autori di questo libro. Potrebbe essere anche la vostra storia e se lo leggete vi esporrete ad alcune utili suggestioni subliminali. Noi ci evolviamo grazie all’aiuto della nostra mente inconscia, ed a volte un esempio, una metafora, possono stimolarci. Il racconto che segue è scritto quindi utilizzando alcune semplici regole ipnotiche di comunicazione, al fine di agire sulla mente incoscia del trader che lo legge e guidarlo un poco di più sulla strada.
È “curioso” come una persona può raggiungere i suoi scopi; le strade, gli avvenimenti, le esperienze di vita  possono essere le più disparate, ma se poniamo attenzione, ci conducono dove realmente vogliamo andare. 
Un ragazzo di 19 anni che non aveva ancora presente quale era il suo obiettivo o scopo nella vita talvolta per lui poteva essere utile per ascoltare con “attenzione” suggerimenti.
Per renderlo più responsabile il padre gli disse di iniziare a curarsi i propri pochi risparmi. 
Vi è mai capitato di trovarvi in una situazione nuova?
Un mondo, quello delle banche che per lui era del tutto inesplorato e con un po’ d’impegno e di studio sui libri di finanza incominciò a padroneggiare le conoscenze basilari per muoversi in quel campo.
Un giorno decise di iniziare a fare un po’ di trading su azioni utilizzando una piccola cifra. La decisione fu presa dopo una chiacchierata con un amico un’estate al mare. Rimase impressa nella sua mente l’immagine del suo amico che gestiva guadagnando i propri risparmi standosene comodamente seduto in riva al mare con davanti un giornale di finanza. Non sapeva ancora quale fosse per lui il modo “giusto” per lavorare in quel campo con soddisfazione. Si domandò: “Come posso fare per guadagnare soldi facendo trading sui mercati finanziari?”
La sua mente incominciò a porsi in modo attivo e le esperienze fatte lo portarono ad una conoscenza sempre maggiore. 
Gli strumenti che si possono utilizzare sul mercato sono tantissimi ma non tutti sono fatti per noi, ognuno trova quello che per lui è il migliore, certo che per saperlo devi poterli comparare. Così iniziò un percorso esperienziale e alternando continuamente soddisfazioni a fallimenti tutto ad un tratto si rese conto che non stava andando da nessuna parte e che forse stava scappando da qualcosa. Sapeva quello che non voleva ma non sapeva realmente dove voleva andare. Le sole esperienze non ti servono a niente se non le usi come risorse per quelli che sono i tuoi scopi. 
Dopo tanto tempo passato davanti allo schermo si accorse di avere degli stati d’animo e delle sensazioni che continuavano a cambiare in funzione della posizione sul mercato, delle decisioni prese o da prendere.
A cosa servono tutti gli studi di analisi tecnica e degli strumenti di mercato se poi le decisioni sono condizionate dagli stati d’animo.
Un trading sistem automatico poteva essere la soluzione?
Anche in questo caso la domanda : “Come posso fare per imparare a costruirmi un trading sistem e utilizzarlo in modo automatico sul mercato?”
Sembra utopia ma esiste davvero il modo per farlo. Tuttavia dura poco. La realtà è che se ci fosse un sistema automatico in grado di guadagnare sempre in qualsiasi direzione di mercato prima o poi tutti lo userebbero.
Il punto è che i sistemi per un certo periodo funzionano, poi non funzionano più. 
Dopo un periodo di tempo dedicato ai trading sistem il ragazzo trader leggendo un libro di Milton Erickson capì realmente cosa significa avere uno scopo nella vita. 
Si pose una domanda: “Che cosa voglio veramente raggiungere?”
Una persona che fa trading lo fa per guadagnare soldi ma il ragazzo capì che i soldi nella vita sono una risorsa; può capitare che alcuni posseggano tanti soldi ma non possiedono altre risorse quindi, finchè riescono a vivere nel mondo utilizzando la loro unica risorsa tutto sembra andare per il verso giusto ma quando la loro risorsa “denaro” non è utile a raggiungere ciò che vogliono allora  puoi avere tutti i soldi di questo mondo ma non ti servono a niente. 
Il ragazzo capì che dopo tanto tempo passato a studiare e a farsi delle esperienze era arrivato il momento di utilizzare tutto ciò per raggiungere i suoi scopi. 
Capì che il modo migliore per fare questo era utilizzare l’ipnosi e la PNL.
Dopo tanti libri letti sentì che la sola teoria non gli bastava, per accedere ad un livello superiore di apprendimento doveva fare pratica. 
Non appena fu in grado di autoipnotizzarsi per quelli che erano i suoi scopi i risultati iniziarono a manifestarsi sempre più frequentemente.
La cosa più importante per quel ragazzo è che ora si rende conto che la sua vita sta andando verso ciò che vuole realmente raggiungere. 
Gli autori

Il dr. Marco Paret
Direttore ISI-CNV
Il Dottor Marco Paret è un'autorità di riferimento in Europa per PNL, Tecniche di Comunicazione Ipnotica e Coaching, oltre che in ulteriori discipline meno conosciute ma sicuramente ancora più importanti per l'uomo (come lo stato oggettivo e le discipline di tipo quantistico).
In Italia è l'esperto di riferimento del sindacato nazionale della materia.èsia docente di tali materie, sia ricercatore che sviluppa continuamente nuovi paradigmi sempre più efficaci.
Poichè ama praticare quello che dice, ha utilizzato le tecniche di creatività e di sviluppo della persona da lui stesso insegnate per sviluppare un paradigma modernissimo unitario, estremamente semplice e nello stesso tempo estremamente pratico per la terapia, lo sviluppo personale, il coaching, l'educazione ed il business (tra le principali applicazioni).
E' conosciuto per i suoi risultati istantanei nella terapia, inoltre ha tenuto personalmente coaching e formazioni per aziende del calibro di Ferrari (auto) - Deutsche Bank - Marzotto (France) - Telecom e altre ancora... 
Per diffondere le sue conoscenze è anche il fondatore e Direttore dell’Istituto Internazionale ISI-CNV di PNL (Programmazione Neuro-Linguistica), Ipnosi, CNV (Comunicazione Non Verbale), Leadership e Coaching (ha anche organizzato due Conferenze Internazionali di Coaching). 
Il Dr. Paret è ufficialmente Master Trainer di PNL, un livello che significa capacità di creazione di nuovi modelli, e forma allievi a tutti i livelli...
Il Coaching e la Creatività
Tutte le materie presentate più sopra hanno in comune l'uomo. Recentemente e dopo tutto il suo percorso multiforme, il dr. Paret è tornato alle sue esperienze originali nel campo aziendale e non e le ha caricate con un volto nuovo. A seguito di sue conoscenze personali, e per la sua notorietà anche in altre nazioni, il dr. Paret ha organizzato una Conferenza Internazionale di Coaching cui hanno partecipato vari coaches di rilevanza internazionale. Tale conferenza è stata l'occasione per stabilire un nuovo protocollo per il Coaching. 
Libri del dr. PARET
Oltre alla presente opera, il dr. Paret ha pubblicato vari altri libri (al momento attuale sette in totale), sia in inglese che in italiano e spagnolo.
Questi libri trattano di PNL, PNL3, delle più recenti applicazioni quantiche e di altre tecniche.
Date le sue innumerevoli pubblicazioni dr. Paret è inoltre iscritto presso l’OMPP (Organisation Mondiale de la Presse Periodique)
Fabrizio Maccini
Professional Trader
Diplomato, ha subito dato l’esame da promotore finanziario attratto dal mondo della finanza. 
Ora è un Trader professionista da 10 anni. Ha svolto attività di promozione finanziaria per Banca Intesa, Banca Generali, Banca Euromobiliare con la quale ha un rapporto di collaborazione. 
Ha studiato i mercati finanziari, specializzandosi sull’analisi grafica tecnica, lo studio dei linguaggi di programmazione per la costruzione di trading sistem.
Per passione ha iniziato ad avvicinarsi al mondo dell’ipnosi e alla pnl e questo gli ha dato la possibilità di conoscere il Dott. Paret nel 2006. 
Da sempre affascinato dal funzionamento della mente umana coltiva  questa  passione leggendo molti libri. 
Oltre a svolgere l’attività da trader porta avanti la passione per l’ipnosi e le materie correlate facendone una seconda professione. Attraverso gli insegnamenti della scuola del Dott. Paret utilizza inoltre le tecniche di rilassamento, presenza, ipnosi, pnl per aiutare le persone.  
Libri Utili
Gann Masters - halliker’s inc
Corso di analisi dei mercati finanziari basato sulle tecniche di William D. Gann
I segreti del trading di breve termine – Larry Williams
Fibonacci ratios with pattern recognition - Larry Pesavento
The new fibonacci trader - Robert Fischer
Trading classic chart patterns -  Thomas N. Bulkowski
Indicatori e oscillatori per il trading di precisione - Gabriele Bellelli
Trattato di money management - Andrea Unger
Money management per il trader dinamico - Eddie Kwong
Progettare e realizzare sistemi con TradeStation e VisualTrader - Enrico Malverti
Ask mr. Easy Language - Samuel Knight Tennis
La Ristrutturazione – Bandler Grinder
Trances People live – Wolinsky
Come in my trading room – Alexander Elder
Trading for a living – Alexander Elder
My voice will go with you – Milton Erickson

Indice
Prefazione	3
Introduzione Generale all’ipnosi ed al trading	5
Il Trader	9
L'Ipnosi Sociale	15
Cinque Qualità Fondamentali Per Il Trader	18
Su quale Mercato operare?	21
Come operare sui Mercati	25
Come precisare gli elementi della strategia di base	33
Le Distorsioni ipnotiche della realtà dalle quali il trader si deve liberare	40
Studio dei grafici e creazione di un metodo:	53
Come definire un Obiettivo ecologico	66
I Trading System ed il fattore umano	71
I Mercati	75
Errori Cognitivi e Reazioni Emozionali	75
I Quattro errori cognitivi più comuni nei mercati e nei trader	77
Primo errore cognitivo classico	78
Secondo errore cognitivo classico	80
Terzo errore cognitivo classico	81
Quarto errore cognitivo classico	82
Le cinque reazioni emozionali più comuni	83
Trading e Salute Personale	86
Autoipnosi per il Trader	89
Autoipnosi e Attitudini per sviluppare l'intuizione finanziaria	93
Riassunto dei Passi del processo per "creare fiuto "	102
Tecniche Autoipnotiche per migliorare l’efficienza ed il benessere	107
Coaching per il trading	111
Coaching per sviluppare le opportunità	112
Suggerimenti Ulteriori per Strategie e Tattiche	115
Un Racconto Ipnotico	120
Gli autori	124
Libri Utili	127
Indice	128
Alcuni Consigli in Breve	130

Alcuni Consigli in Breve 
Consiglio 1: Rimanete distaccati dal denaro ma non “nel denaro”	34
Consiglio 2: Definite l’obiettivo in un contesto temporale	35
Consiglio 3: Esprimete gli obiettivi al positivo	36
Consiglio 4: utilizzate la forza dell’emozione a vostro vantaggio	36
Consiglio 5: Utilizzate il Presente	36
Consiglio 6: Tornate di volta in volta su quello che desiderate raggiungere ed aggiungete dettagli	37
Consiglio 7: sappiate che definire gli obiettivi è un obiettivo continuo.	38
Consiglio 8: imparate a capire il trading.	39
Consiglio 9: Siate sempre pronti ad ammettere che potete sbagliarvi	43
Consiglio 10: Ampliate la vostra visione.	48
Consiglio 11: Siate voi stessi	49
Consiglio 12: Abbiate autostima “naturale”	79
Consiglio 13; siate presenti	81
Consiglio 14: mantenersi aperti	82




CORSO GRATUITO ONLINE 

Abbiamo realizzato un corso online di vendita persuasiva, al quale potete accedere GRATUITAMENTE andando alla pagina :
http://www.neurolinguistic.com/pnl/reduced/aziendale/vendita/corsotrading.htm . 
  oppure spedendo semplicemente una email a corsotrading@getresponse.com  .

COME CONTATTARCI
Se volete contattarci potete chiamarci al numero:

0039-348-2213449

Oppure visitare il nostro sito web www.neurolinguistic.com

La nostra scuola propone tutti i tipi possibili di training di vendita: da training individuali a training aziendali per più persone.






