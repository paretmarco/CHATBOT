
Dr. Marco Paret
(Dalle ricerche del dr. Marco Paret e del dr. Massimo Tira)

	

Ipnosi Istantanea
e 
 
Lo sviluppo del potere dell’occhio, con applicazioni per l’Ipnosi, la Persuasione, la Terapia e  l’Alchimia dell’Uomo.



ISBN 978-0-935410-14-3

International Academic Productions


Prefazione
“Non veggiamo noi che maggior forza hanno spesso gli occhi umani che con un semplice sguardo uccidono quasi e vivificano? fanno fuggire e tornare il sangue? tolgono e rendono le forze? e quello che è più, corrompono il giudizio delle menti umane?”
(Sonetto di Lorenzo de’ Medici detto Il Magnifico1)

Chi non vorrebbe affascinare e fascinare?
«fascinare» ha il significato di «ammaliare, incantare mediante la vista o la parola».
Questo libro è dedicato al potere dell’occhio ed ai segreti ad esso connessi.
Per tramite di quest’organo è possibile infatti ottenere dei risultati stupefacenti. L'influenza dell'uomo sull'uomo è infatti sicuramente dovuta a più cause, ma nessuna di esse è comparabile come potenza a quella della vista. Ed anche il nostro pensiero ne è influenzato. La stessa frase “visione del mondo”vi si riconduce. Del resto anche nelle quotidianità più spicciola si è abituati a giudicare sulla base dell’aspetto. Ci creiamo un'opinione di una persona sulla base dapprima della fisionomia e poi della maniera con cui è vestito. La parola aiuta nella formazione di idee e credenze, ma quanto questa azione non è rinforzata e validata dallo sguardo? Quando si ascolta una persona senza vederla, il contenuto di quel che dice non è compreso se non creando delle immagini mentali, visioni mentali immaginarie. Le parole guadagnano in potenza quando lo sguardo le appoggia.
Un oratore esperto esercita il suo modo di guardare per rendere più efficace e dare maggior forza a quel che sta dicendo.
In questo libro scopriremo come, tale forza sia sviluppabile attraverso un percorso di disciplina interiore. Infatti, già semplicemente mentre guardiamo con intenzione, anche senza istruzioni particolari, noi trasmettiamo miriadi di messaggi.
Ma se sviluppiamo la coscienza di quello che facciamo, possiamo allora arrivare a dominare queste energie dello sguardo, fino in casi estremi nei rapporti interpersonali anche ad “incantare” chi ci osserva, a creare una “ipnosi istantanea”, e dal lato ricettivo della vista, a comprendere e percepire molte più cose di quelle che penseremmo possibili.
Quest’opera è la più approfondita esistente su questo argomento. Nasce sia dalla nostra esperienza che dallo studio di tutta la letteratura relativa che abbiamo rintracciato, per cui abbiamo riportato in nota centinaia di fonti storiche, scientifiche e sperimentali differenti. 
Un altro risultato più quotidiano che ottenete è quello di capire come utilizzare il potere dell’occhio per sviluppare la vostra Presenza, Status, Prestigio, Charme, Cura, Carisma, Leadership, fino ad ipnotizzare e magnetizzare letteralmente chi vi osserva.
La fascinazione, secondo il modo di veder antico, era infatti “un potere estremo esercitato da uno sguardo su di un altro sguardo, e dotato di tale forza che chi la subiva non poteva sottrarsene e doveva necessariamente restarne avvinto”. 
Riscontriamo un'antichità ed una costanza di descrizioni da parte dei testimoni dei fatti di essa in tutti i secoli, nei tempi medievali, romani e pre-romani.
Per gli indiani questo potere ha correlazione con l'ajna chakra, che localizzano nella zona del "terzo occhio".
Ma questa tradizione è anche occidentale e gli aspetti più reconditi di essa sembra siano stati infatti sempre trasmessi in Italia più che in altre parti del mondo, in filiazioni però chiusissime.
Essa è infatti stata sempre praticata da maestro a discepolo, senza testi scritti,  o al più con documenti velati e curiose  simbologie arcane.
È importante per svilupparla che sviluppiamo consapevolezza delle forza del nostro sguardo ed una visione differente. Pur essendo una tradizione pratica, per capire e soprattutto praticare quest’arte è infatti necessaria un approccio alla realtà che si apra a delle dimensioni differenti e globali, differenti quindi da quella lineare e limitata dell’uomo odierno. Per quest’ultimo l’occhio è solo un mero organo passivo, mentre se vogliamo impadronirci del suo potere dobbiamo utilizzarlo attivamente ed avvicinarci alla odierna fisica quantistica la quale dice proprio che “l’osservatore influenza l’osservato”.
Nella fascinazione vi è trasformazione , sia di chi la fa e di chi la subisce. Essa può inoltre dare una base scientifica alle terapia altrimenti inspiegabile di molti guaritori.
Le fonti del nostro interesse
Tutto nacque dapprima dal nostro curioso incontro con “l’ultimo dei fascinatori” ancora vivente: Virgilio T.2, una persona che vive in anonimato nelle vallate piemontesi. Egli appare  l’ultimo depositario di una parte dei segreti di questa antichissima scuola. 
In una serie di incontri successivi e scaglionati nel tempo durante più di vent’anni, ci ha introdotti progressivamente allo strano ed arcano potere  dello sguardo, dandoci gli esercizi più misteriosi e segreti.
Il primo ad incontrarlo fu un mio amico, Max, che, andato per chiedergli informazioni su cosa era l’ipnotismo, ricevette una risposta molto pratica.
Virgilio T., che faceva allora il barbiere, chiese a coloro che erano nella bottega se erano d’accordo per un esperimento. Ottenuta risposta positiva, chiuse la porta, fissò uno degli avventori, il quale  aveva tra l’altro anche una leggera aria di sfida. Ma durò poco. In quattro secondi questi assunse un aspetto terreo. Virgilio gli disse che la sigaretta era cattiva. Questi iniziò a tossire tanto che dovette dargli degli schiaffi per risvegliarlo.
Col secondo non parlò neppure. Lo fissò, lo sguardo di costui divenne cereo ed a questo punto eseguì un effetto dimostrativo scherzoso:  alla domanda su quale fosse il suo nome rispose con un nome di donna neppure suggerito a voce, ma solo col pensiero.
A questo punto Virgilio lo svegliò.
Curioso, Max condusse da Virgilio vari  suoi amici ed assistette ad eventi simili ancora molte volte.
Anch’io potetti rendermi conto su me stesso della straordinaria potenza di questa persona, apparentemente tranquilla, la quale oltre alla capacità appena descritta, aveva sviluppato una sensibilità particolare alle energie, tanto da essere un bravo radioestesista, in grado di ritrovare un oggetto nascosto in una stanza.
Da dove nasce tutto ciò? 
Intuendo che l’utilizzo di tale tecnica potesse essere probabilmente ancora più vasto di quel che avevamo visto, e che questo potere potesse essere anche utilizzato per far star meglio le persone, divenimmo allievi e confidenti di Virgilio. Scoprimmo che per arrivare a tale potenza è necessario un lavoro personale che si basa anche su di una serie di tecniche ed esercizi che comprendono l’autocontrollo e lo sviluppo ed il miglioramento di sé.
Virgilio non è però l’unico esponente di tale scuola cui dobbiamo le nostre conoscenze.
Dietro il completamento di questo libro vi è anche il contributo del compianto Prof. Erminio di Pisa3. Egli chiamava la fascinazione “ipnosi istantanea”.
Nonostante entrambi Virgilio T. ed Erminio Di Pisa fossero due assoluti maestri di quest'arte,  il primo per quanto veloce opera infatti solo con effetto superficiale e di breve durata mentre l'opera del secondo porta questa tecnica ad un livello differente: ha un effetto profondo e riesce a curare moltissime patologie con risultato duraturo nel tempo, con questo riconnettendosi ad una lunga tradizione di fascinazione terapeutica.
D'altronde Virgilio, ben conscio dei propri limiti, utilizzava la sua ipnosi, per quanto spettacolare, soltanto a scopo ludico o teatrale mentre il Prof. Erminio Di Pisa curava in maniera assidua decine di persone ogni settimana, nel suo studio, durante la sua pratica professionale. La maggior parte di queste persone guarivano in una sola seduta di poche decine di secondi, ma anche i recidivi non necessitavano di più di 2-3 sedute prima che gli effetti benefici della fascinazione con lo sguardo divenissero permanenti in loro. Era una persona dalla potente personalità. Nella sua opera, come gli antichi, cercava di essere sempre in equilibrio con l’armonia universale che percepiva attraverso i suoi studi astrologici.
Da lui abbiamo quindi imparato ad utilizzare quest’arte per la guarigione, tecnica che esporremo nella seconda parte del libro. Anche lui era stato introdotto a questa disciplina in maniera diretta da un maestro: il Prof. Caravelli, maestro quest’ultimo nella cosiddetta arte della “bilocazione”, tanto da poter essere percepito in due posti allo stesso momento.
Ecco come siamo stati introdotti all’interno di questa tecnica tanto antica quanto utile. 
Queste chiavi erano finora nascoste. Fin da tempi remotissimi esistono del resto testimonianze di persone capaci di influenzare potentemente con lo sguardo, ma il modo vero di farlo era infatti stato sempre tenuto segreto, o perlomeno altamente confidenziale.
Anche un grande cultore di argomenti del genere come William Atkinson, uno tra i pochi  ad aver scritto un libro intero sull’argomento dal titolo “La fascinazione mentale”4   ne parla dall’esterno, dicendo di aver intervistato alcuni soggetti, ma lui stesso afferma chiaramente di non essere stato iniziato alla tecnica.
Anche il Prof. Seligmann, un oftalmologo tedesco che scrisse un’opera monumentale5 al riguardo con più di duemilacento fonti letterarie citate non era mai stato introdotto dal di dentro e come tanti autori in questo campo ci presenta un puzzle senza però darne la vera soluzione.  
Ma non è comunque finita. Anche noi stessi, pur essendo stati introdotti alla tecnica, possiamo testimoniare che esistono ancora punti occulti e da chiarire riguardo alla potenza di questo potere nascosto e straordinario.
Utilizzi della fascinazione
“Fascinazione si fa per la virtù di uno spirito lucido e sottile dal calor del core generato di sangue più puro, il quale, a guisa di raggi, mandato fuor dagli ocelli aperti, che con forte imaginazione guardando vengono a ferir la cosa guardata, toccano il cor e sen vanno ad afficere l'altrui corpo e spirto, o di affetto di amore , o di odio, o di invidia, o di malinconia, o altro simile genio di passibili qualità. L' esser fascinato d' amore avviene, quando con frequentissimo aver, ben che istantaneo, intenso sguardo, un occhio con l’altro, e reciprocamente un raggio visual con l’altro si rincontra, e lume con lume si accopula. Allora si giunge spirto a spirto, et il lume superiore, inculcando l’inferiore, vengono a scintillar per gli occhi, correndo e penetrando al spirto interno, che sta radicato al cuore; e cosi conmuovono amatorio incendio. Però chi non vuoi esser fascinato, deve star massimamente cauto, e far buona guardia ne gli occhi, li quali in atto d' amore principalmente soli finestre de l'anima: onde quel detto: Averte, averte oculos tuos!6 Questo per il presente basti ! “
Giordano Bruno7 

 “Fascinazione” è il termine tecnico per indicare la capacità di ammaliare con gli occhi.
L’immagine della Medusa che pietrifica con il suo sguardo è sicuramente il traslato metaforico di tale realtà. Corrisponde all’azione che potemmo osservare in Virgilio T. che letteralmente “rendeva statue” i suoi soggetti.
Anche se sembra strano che solo attraverso il senso della vista sia possibile  bloccare una persona, mettendola in uno stato di “incantamento”, l’azione di questo sul cervello è reso più comprensibile se osserviamo del resto cosa capita ad animali semplicemente quando sono abbagliati dalla luce. Si fermano ed immobilizzano in stato di stupore, non capiscono più la situazione. Le zanzare si vanno addirittura a bruciare e tale caratteristica è sfruttata per poter passare le sere d’estate senza troppe punture. 
Una spiegazione possibile  è che lo sguardo diretto provoca un restringimento dell’attenzione in chi lo subisce. L’occhio è base per la creazione e la comprensione della realtà che ci circonda. Dove si dirige questo, è inoltre anche la direzione della nostra attenzione conscia. Da qui nascono vari utilizzi della tecnica nella persuasione e convinzione quotidiana.
Fino a che voi infatti tenete allora qualcuno sotto il vostro sguardo, voi scoprirete che percepirà maggiormente emozioni e sentimenti.
Le ricerche scientifiche hanno anche mostrato che diminuirete sempre più notevolmente la forza del suo giudizio e la sua volontà8.
Lo sguardo è assolutamente fondamentale nella comunicazione umana, ma pochi lo sanno usare consapevolmente.
La prima impressione di un'altra persona ci viene del resto dal suo modo di guardare. Varie ricerche scientifiche9 hanno mostrato come i primi quattro minuti di ogni incontro umano siano fondamentali, e che il modo in cui noi ci approcciamo agli altri in quei brevi istanti apra la strada all'armonia.
Anche gli animali si misurano a vicenda attraverso lo sguardo.
Perché l’occhio sia efficace è necessario però educarlo con un training specifico ed avere una chiara consapevolezza del suo potere. Di base dovrete allenarvi ad acquistare uno sguardo fermo, interessato, dolcemente penetrante, espressivo, e allora avrete in mano la prima delle chiavi che correttamente usate potranno aprirvi nuove porte nella vita. 
La vostra visione deve sapere essere al contempo globale e pungente, tale da percepire sia il tutto che il particolare. Questo particolare stato capita a molti in momenti di entusiasmo, ma, per generarlo a comando, è necessario esercitarsi.
Molteplici sono le utilità pratiche. Nella persuasione, gli occhi possono produrre un effetto irresistibile, e l'esperienza pratica c'insegna che perché ciò sia ancora più forte bisogna arrivare nei momenti più importanti di conversazione a tenerli aperti e senza alcun movimento, evitando di distogliere lo sguardo, anche un solo istante, dalla radice del naso del soggetto, avendo allo stesso tempo ben chiaro nella mente quello che desideriamo. 
Ed è anche necessario sapere sviluppare un’espressione nel viso di “interesse”, in quanto così facendo il vostro interesse chiamerà sottilmente l’interesse dell’altro.
I molti esercizi del libro, oltre a rafforzare straordinariamente  gli occhi, hanno anche il fine di portarvi a sviluppare l'attenzione ed altre facoltà indispensabili nella vita. 
È essenziale che impariate ad essere padroni di voi stessi. Per sviluppare bene questo potere fondamentale è infatti utile far sì che vi sia vieppiù dominio del corpo e dei suoi impulsi, delle emozioni e dei desideri violenti e del piano mentale con le sue molteplici divagazioni ed instabilità, al fine che tutti questi si sottomettano all'io superiore, e si convertano in strumento positivo che guidi le nostre forze ed il nostro occhio con consapevolezza e non basandosi sulla semplice istintualità.
La capacità di ammaliare non è infatti solo dell’uomo, ma solo questi è in grado di dirigerla a fini positivi superiori e di sviluppo. Gli animali catturano le prede anche con l’occhio, ma inconsciamente. Da sempre esistono racconti di serpenti  dotati di particolari facoltà di fascinare la propria vittima rendendola incapace a sfuggirgli; la loro potenza giunge fino al punto da far scender gli uccelli e a farli avvicinare e a lasciarsi prendere senza che possano fare alcun tentativo di difesa. Un racconto simile ci era stato anche fatto dal nostro maestro. Protagonista era una volpe e delle galline.10 Un suo amico aveva un pollaio, e si stupiva che alcune galline mancassero. Quale fu il suo stupore nell’accorgersi che queste salivano su di un ramo, mentre in basso stava una volpe che le osservava oscillando la testa. Apparentemente di loro iniziativa le galline saltavano allora sotto dove venivano mangiate. 
La fascinazione è anche la base storica del classico “a me gli occhi” degli ipnotizzatori di un tempo. Pur però essendo ancora viva nell’immaginario popolare, tale leggendaria figura attualmente è però praticamente quasi scomparsa, in quanto le tecniche di ipnosi attualmente utilizzate in maniera prevalente sono lunghe e verbali. Provengono per la maggior parte da un filone di origine americana non legato all’antica tradizione11 e nessuno degli ipnotisti attuali anche più famosi sa veramente utilizzare lo sguardo. Lo sguardo può essere però, quando appreso, un ausiliario prezioso di ogni influenza ipnotica perché provoca di per sé una sospensione di certe facoltà critiche  in maniera totalmente naturale. Utilizzato quindi prima di una successiva operazione ipnotica o magnetica ne potenzia l’effetto permettendo di ottenere i risultati che si leggono nelle opere dei più grandi maestri del passato.
Riassunto degli utilizzi della tecnica
1. Nella vita quotidiana e nelle relazioni: la causa per la quale una persona ci colpisce, ci appare «viva» è nella padronanza di uno sguardo che seduce, attrae, ammalia. Il nostro occhio può essere educato e portato a ciò.
2. Nella terapia: Fin dall’antichità allo sguardo è stato attribuito il potere di guarire. Ippocrate12 che Dioscoride13, Teofrasto14 affermano il potere curativo che poteva essere effettuato con lo sguardo, gesti, e rituali specifici. Il nostro maestro Erminio di Pisa15 continuava tale tradizione eseguendo guarigioni istantanee da dolori muscolo scheletrici, tinniti e molti altri disturbi. Una teoria che può giustificare tali risultati è la seguente:  a volte la mente viene presa da quelle che vengono chiamate «idee fisse». Continuiamo a pensare le stesse cose, ad essere inseguiti dal fantasma di pensieri antichi, a girare attorno agli stessi concetti. La fascinazione dello sguardo rompe allora queste idee fisse. Inoltre con la fascinazione è come se entrassimo “dentro l’altro”. Il mondo di ciascuno ha un limite rappresentato dallo spazio che abbraccia e di dove giunge il suo sguardo. Incontrando il suo sguardo entriamo allora nella realtà intrapersonale del nostro interlocutore e lo possiamo aiutare “dal suo interno”. Anche le tecniche di concentrazione e meditazione attraverso le quali si passa per rinforzare l’occhio hanno già di per sé stesse una utilità pratica di rinforzo della personalità.
3. Nello sviluppo personale : bisogna avere consapevolezza dello sguardo. Gli esercizi che vengono utilizzati per la fascinazione possono anche essere molto utili per acquisire una personalità più chiara, netta, magnetica ed avere maggiore "Presenza".
4. Indurre naturalmente «trance ipnotica». La fascinazione può essere la chiave per sviluppare una forma particolare di ipnosi istantanea. Inoltre, tutte le tecniche ipnotiche sono molto velocizzate dall'utilizzo previo della fascinazione. Anche le tecniche magnetiche, basate sul tocco della mano, traggono vantaggio dalla fascinazione preventiva ed i pazienti raccontano sempre di sentire maggiormente gli effetti.
La fascinazione nel rapporto tra i sessi
La fascinazione è anche una componente fondamentale dei rapporti tra uomo e donna.  Che cosa è mai che fa distinguere all'uomo una donna fra le mille ignote che gli passano accanto nella via? Perché quest'uomo che pure ha visto fissarsi mille occhi nei suoi, si volge soltanto allo sguardo di quegli occhi?  Fu un lampo ma quel lampo gli ha svelato un oceano di felicità e di mistero. L'uomo, ammaliato, è costretto a tornare sui suoi passi, per rivedere quello sguardo che lo ha reso inquieto, che gli getta nell'animo una tempesta che non potrà placarsi se non affacciandosi ancora alle soglie di quell'enigma divino. Ma anche l’uomo con il suo sguardo ammalia la donna, la guarda, e questa abbassa lo sguardo ad attirarlo16. 
Il mondo moderno è pieno di mille convenzioni sociali, e nessuno può fare veramente ad alta voce la confessione dei suoi sentimenti più cari, delle sue aspirazioni più recondite. Anche se magari una persona desidera amare ed essere amata, spesso non può che attendere rassegnata. Ma esiste un magico mezzo di comunicazione, un complice nascosto: lo sguardo, il lampo muto degli occhi. L'occhio carezza, l'occhio invita, l'occhio promette, esaspera il desiderio e la vanità, può far piombare nella disperazione e risollevare improvvisamente al culmine della gioia umana.  Attraverso lo sguardo noi trasmettiamo noi stessi e la nostra realtà. Nello sguardo la persona di fronte a noi capisce chi siamo e dove andiamo.
Brevi cenni storici
Stimolati dalle nostre interessanti e curiose esperienze con Virgilio T. e dal suo strano potere, incominciammo alacremente a ricercare.
Consultammo migliaia di fonti storiche. Scoprimmo che l’idea di una forza segreta che si può manifestare con lo sguardo ed attraverso la quale l’uomo può esercitare un potere, percorre tutta la storia umana. 
Il concetto di un fascino ammaliante che si manifesta attraverso l’occhio è, come detto precedentemente, sicuramente all’origine del mito della Medusa presso gli antichi Greci, l’essere mitologico in grado di pietrificare chi lo osservava.
Sempre in queste epoche lontane, lo storiografo Plinio, nel 7° libro Naturalis Historiae riferisce come nell'Africa, nella Scizia e nell’Illiria vi fossero famiglie che affascinavano gli occhi di coloro che miravano, il che a quei tempi si credeva provenire o per cattiva complessione o per qualche altra causa più occulta.17
Anche i Romani raccontano di fenomeni simili: non ad altro che al potere della fascinazione, esercitato da un individuo su di un altro, dobbiamo riferire il fatto della cosiddetta leggenda del Cimbro, che, inviato ad uccidere Mario nella prigione, restò paralizzato dallo sguardo e dalla voce del Romano.18
Tali fenomeni sono anche riportati lungo tutto il Medioevo Europeo, ed anche dopo, e sono all’origine di moltissimi dei racconti fantastici di incantesimi e maghi. Olao Magno19, Del Rio20, Leonardo, Vairo21, Tommaso Garzoni da Bagnocavallo, G.B. della Porta, Pietro Garsi, e cento altri, che vissero fra il cinquecento e il seicento, parlano tutti di episodi straordinari di guarigione o di influenzamento che possono essere facilmente collegati all’influenza fascinatrice.
Ovviamente non tutti avevano le stesse opinioni. Qualcuno di essi ammetteva anche la fascinazione a distanza, altri la negava interamente, ad esempio Marcello Donato vissuto nel cinquecento.22 
Il fenomeno della fascinazione era dagli antichi paragonato ad una sostanza, un fluido emanante dal corpo del fascinatore e che andava a cadere sull’individuo fascinato.
Questo fluido a volte era paragonato ad un vapore. Questo perché effettivamente a volte nella fascinazione ipnotica, in questo influenzare da sguardo a sguardo,  vi è la sensazione dei confini delle cose che si modificano, ed anche perché allora era in voga la teoria dei quattro elementi: per essa l’uomo era paragonato ad un mondo in miniatura: al centro di questo vi era il fuoco ?, che corrisponde all’anima vitale, ed attorno il corpo (rappresentato dall’elemento terra ?). 

(una parte del libello “De Fascinatione” di Antonio Cartagena)

Per fascinare bisogna allora attivare metaforicamente il fuoco centrale, cioè l’ardore della coscienza e dell’animo che eccitano il corpo, i quali scaldano allora i liquidi (elemento acqua, simbolo ?) contenuti nella terra, la quale emette allora appunto l’elemento aria sotto forma di vapore (elemento aria ?)23 e Marsilio Ficino parla appunto di un vapore o ad uno spirito, che, lanciato dagli occhi, può fascinare od infettare una persona che ci sta vicina.
Del resto la pupilla è il prolungamento diretto del nervo che arriva dal cervello e quindi in essa è come se entrassimo direttamente in contatto con questo.
Gli antichi davano con ciò per implicito un’energia alla base di ogni manifestazione fascinatoria che più avanti impareremo proprio a sviluppare praticamente. Ed ecco come Pomponazzo si esprime:
- Sonvi degli uomini, egli dice, che hanno proprietà salutari e poderose, le quali si esaltano mediante la forza dell’immaginazione e del desiderio, sono spinte al di fuori per evaporazione e producono effetti singolari sui corpi che le ricevono24.-
Ed a proposito dei Finni e dei Lapponi Olao Magno25 menziona un certo Vitulfo, “il quale, in guisa di tutti quelli che voleva, accecava, che non potevano pur vedere le case loro, quando gli erano ben vicine, né manco potevano avere segno alcuno onde le potessero ritrovare: in modo sapeva costui ben offuscare il lume degli occhi con un tenebroso orrore”26.27
Anche S. Tommaso non ha trascurato di dire la sua parola. Egli scrive: - Ex apprehensione fascinatoris, mediante motu cordis, immutari ipsius corpus, eamque immutationem pervenire ad eiusdem oculum, a quo infici potest aliquid extrinsecum, praecipue si sit facile immutabile.28
In combinazione con l’occhio possono essere utilizzati anche altri mezzi per potenziarne ancor più la forza. Particolarmente i gesti ed il tocco possono aggiungersi alla potenza dello sguardo. La fascinazione può allora essere effettuata fissando il soggetto ed al contempo alzando ed abbassando il braccio, cioè "modo per arteriae elevationem, modo per eiusdem submissionem" come dice Vario. Questi aggiunge che il braccio ha origine nel cuore ed è da lì che viene l'influsso29. 
Con la fascinazione è spesso connesso anche un potere di guarire che è detto spesso da alcuni autori è essere di origine divina. Si tratta di operazione di riequilibrio, e per far ciò è allora anche importante che l’animo dell’operatore si allinei all’armonia dell’universo30. 
Oltre che col gesto, un ulteriore  modo aggiuntivo di fascinare è in combinazione con la voce. Aristotele parla di essa come della causa della fascinazione, e dice che il semplice suono della voce di un fascinatore ha questo potere, indipendentemente dalla sua volontà positiva o negativa, così come dalle parole specifiche. Alessandro Afrodisiense chiama i fascinatori "avvelenatori", poiché infettano la loro vittima guardando fissa a lui "carmine prolato" cioè "con un canto misurato oppure una cadenza".
Anche molte scuole segrete o esoteriche attualmente esistenti contengono al loro interno concetti di collegati a quanto detto ora. Anche gli arabi parlavano di una sostanza invisibile che veniva mandata sulla persona fascinata31. Presso gli ebrei vi sono chiari accenni alla fascinazione. Nel Talmud, il verbo “szekar” significa “fascinare con lo sguardo”. Pure nello Yoga, nello Zen sono presenti concetti simili, utilizzando mantra, o simboli riferiti all’occhio. Sotto tutte le latitudini, quella della fascinazione è una scuola della quale molti aspetti sono stati sempre tenuti segreti e trasmessi oralmente tra gli iniziati. 
Per un approccio occidentale di questa tradizione comprensibile facilmente alla mentalità moderna bisogna attendere il 1800. In tale epoca una parte dell’antica teoria viene affrontata con lo spirito scientifico dopo che Franz Anton Mesmer, nel secolo precedente, aveva divulgato una parte di questa dottrina, da lui imparata nei sui principi pratici attraverso la frequentazione di alcuni religiosi e di vari circoli esoterici. 
Una tra le pratiche più frequenti di Mesmer era di fissare intensamente il soggetto prima di operare con dei toccamenti, i quali guarivano così all’istante32. I suoi seguaci più noti, ad esempio il marchese du Puysegur ampliarono soprattutto la seconda parte, concentrandosi molto sull’aspetto del toccare e dei movimenti della mano dall’alto verso il basso portando a  grande sviluppo la metodica fisica che venne chiamata dei cosiddetti "passi magnetici". In tal modo si otteneva uno stato apparentemente di “sonno” ma dalle potenti valenze terapeutiche. La maggior parte dei magnetisti francesi si concentrò solo su questo tipo di applicazioni ma vi è sempre stata gente rimasta in contatto con l'antica tradizione dell’utilizzo dell’occhio. Luzy, ad esempio scrisse "La potenza dello sguardo"33 che dimostra l'esistenza di una pratica che operava con lo sguardo solo a fini di influenzamento. Oltre a questo, l'apparire dell'ipnotizzatore Donato alla fine del  19mo secolo mostra chiaramente l'esistenza di una nicchia rappresentata dall'ipnosi da dimostrazione che utilizzava il potere dell’occhio. Nell'area tedesca vi sono anche persone degne di nota. Tra queste vogliamo citare F.A. Bishoff e la scuola di Lipsia. Si sa molto poco di lui, tranne il fatto che viveva a Lipsia all'inizio del secolo. 
La sua opera consiste in alcuni libri scritti per il vasto pubblico34 che sembrano testimoniare di una tradizione esoterica apparentemente molto antica e di origine rosicruciana. Egli propone una cosmologia e parecchi simboli che incrementano l'efficacia magnetica.
È probabilmente la stessa antica tradizione alchemica dalla quale Franz Anton Mesmer aveva attinto la sua teoria. Citiamo infine la "Scuola italiana". La scuola italiana comprende un particolare sviluppo della fascinazione tra i quali cito adesso alcuni nostri maestri: Erminio di Pisa35, attivo a Milano e morto recentemente, che aveva imparato dal maestro Caravelli e dal quale abbiamo imparato molti importanti aspetti riguardo all'atteggiamento fascinatorio, Virgilio T. che nell’isolamento delle campagne del piemonte ai nostri occhi è quello che è rimasto più in contatto con l'antica scuola36. 
Particolare menzione infine a quello che chiamiamo “l’anonimo italiano”. Un autore che verso l’inizio del secolo scorso, senza mai menzionare il suo nome, raccolse una serie di esercizi e tecniche utili proprio per lo sguardo da fonti molto diverse37.
L’occhio nella Tradizione
L'occhio è stato da sempre al centro della cultura umana, trasformato in simbolo, al centro di riti e protagonista  di metafore.
È il più prezioso organo di senso del  corpo umano: ci permette di prendere coscienza dell'ambiente circostante e ci aiuta a creare la percezione tridimensionale dello spazio.
L’occhio è da sempre connesso al "sapere", possedere il mondo e dominarlo. 
L’occhio è inoltre l’organo di senso connesso più intimamente con la luce, che è un elemento fondamentale per la vita38. È un organo essenziale della vita dell'uomo  e della sua individualità. 
Nelle tradizioni relative a quest’organo possiamo osservare:
Sia l’attenzione ad entrambi gli occhi che vengono correlati a principi opposti (sole e luna, maschile e femminile etc…)
Sia l’attenzione al punto centrale tra i due occhi che viene visto come luogo centrale e punto di sviluppo delle facoltà intuitive.
Nella pratica della fascinazione attraverso lo sguardo entrambi questi elementi sono importanti, in quanto il punto centrale tra i due occhi è uno dei punti classici di fissazione utilizzato in molti casi per influenzare le persone, mentre i due occhi sono utilizzati per guardare questo punto stesso.
Osserviamo ora come possiamo ritrovare gli stessi elementi presso varie civilizzazioni.

Per gli egizi ad esempio l’occhio di Horus può essere sia destro che sinistro. Tradizionalmente il destro è legato al sole ed il sinistro alla luna39.

Shiva in oriente è rappresentato spesso con tre occhi: due occhi corrispondenti al sole ed alla luna sono  rivolti al mondo esterno, alle cose, che quindi appaiono come “dualità”. Esiste infine centralmente un terzo occhio unificante che è rivolto ad una dimensione  differente, di coscienza e di intuizione di sé e che nel disegno qui sotto è rappresentato da una spirale.

Anatomicamente  possiamo osservare come nell'uomo l'occhio destro e l'occhio sinistro siano in corrispondenza dei due emisferi cerebrali che sono collegati spesso a valenza razionale (collegata al principio maschile) ed emozionale (più femminile).
L'occhio al centro o terzo occhio non è quindi né maschile né femminile.
A livello fisiologico questo punto corrisponde all'epifisi dove è situata la ghiandola pineale che regola il ciclo giorno notte dell'uomo e che secerne la melatonina 
Tale ghiandola pineale è in relazione all'intuizione.
L'occhio al centro  tra sole e luna sembra quindi ricordare l'importanza di una visione superiore. e la possibilità attraverso di esso di giungere ad una visione superiore.
Un concetto comune a molte tradizioni è il “risveglio del terzo occhio” che significa una apertura che porta gradualmente un ampliamento della coscienza.
Tale fenomenologia può essere messa in relazione ad elementi sia fisiologici, sia meramente percettivi.
Un ricercatore francese, il dr. Lefebure40, notava come questo punto centrale del “terzo occhio” corrispondesse ad una posizione fisiologica dove la normale visione tridimensionale era sospesa. Teoricamente potremmo vedere un oggetto posto in tale punto da tutti i lati contemporaneamente. Ipotizzava che tale sospensione della normale percezione potesse avere un effetto significativo per il cervello, portandolo “fuori dallo spazio”. 
In molte tradizioni tale terzo occhio è anche rappresentato contenuto in un triangolo che è anche il simbolo del fuoco ed il fuoco è appunto l’elemento con la vibrazione più elevata41. 
Questa connessione tra il triangolo e l’occhio è presente anche nell'iconografia medievale e del rinascimento europeo, dove l'occhio, spesso all'interno di un triangolo era del resto visto come un'immagine esplicita della trinità.
Una simbologia simile ritroviamo anche in oriente, dove Buddha (chiamato spesso "l'occhio del mondo") è rappresentato nella forma di un triangolo noto come Tiratna o tripla gemma.
È importante comprendere che tale centro intuitivo o terzo occhio, benché già presente come centro di percezione nell’uomo, e riconosciuto ad esempio dagli indiani come ajna chakra, è tuttavia assopito nella maggior parte  dei casi, si trova in una fase di sviluppo embrionale, per cui deve formarsi sviluppandosi e aprirsi secondo il giusto ritmo che varia da individuo a individuo.
La nostra interpretazione è che praticamente questo punto fisiologico è come “occupato” almeno a livello psicologico, dall’identificazione in una specifica individualità e costituzione mentale, dalle concettualizzazioni che occupano la mente, dalla visione dualistica del mondo.
Solo quando questo tipo di “bloccaggio mentale” è lasciata andare allora è possibile all’intuizione di risvegliarsi e riattivarsi armonicamente permettendo un corretto sviluppo della coscienza.
A questo proposito notiamo come varie pratiche ipnotiche42 utilizzino il toccamento di tale zona come un elemento facilitante per lasciarsi andare e scendere in ipnosi, in quanto in tal modo si viene a disturbare il processo
Il risveglio totale del terzo occhio è collegato ad uno sviluppo della coscienza che si consegue nel tempo come frutto dello sforzo e del lavoro individuale. 
Man mano che si avanza nella pratica della fascinazione si nota proprio una maggiore sensibilità nella zona.
Infine, in quanto al piano nel quale l’occhio opera per i cabalisti questo agisce su di un piano etereo “il libro comune, dove sono scritti tutti i comportamenti degli uomini l’etere. In esso si iscrivono tutti i comportamenti degli uomini, come lo sguardo degli occhi, così come quello che viene detto di buono o malvagio”43. 
Curiosamente, questa teoria precorre la più recente teoria di Rupert Sheldrake (1998-1999-2000) sui “campi morfici”, ovverosia la teoria di campi di risonanza non percepibili direttamente ma che tendono a “spingere” le forme in una particolare direzione44
Teoria comunicazionale dell'Affascinazione
Abbiamo visto quindi come gli antichi avessero nozione della forza misteriosa dell’occhio sia per intuizione sia per esperienza proveniente dalle loro ripetute osservazioni pratiche. Ma cosa dice la scienza moderna al riguardo? Come mai quest’organo ha tale straordinario potere?
Gli esperti di linguaggio del corpo45 hanno  osservato come i segnali facciali sono i più importanti per comunicare, e la maggior parte di questi avvenga proprio nell’area degli occhi. Questi quindi sono il mezzo primario di comunicazione umana.
Sono del resto anche essenziali per riconoscere una persona e sapere chi è, tant’è vero che quando per ragioni legali in una foto si vuol rendere qualcuno non identificabile, gli si mette una mascherina sugli occhi.
Ma gli occhi oltre a comunicare e quindi emettere segnali, sono anche un canale primario di ricezione46. Come dice Desmond Morris: l’occhio umano “pur essendo più piccolo di una pallina da ping pong è capace di “rispondere ad un milione e mezzo di segnali simultaneamente”47.
Attraverso di quest’organo vi è un ingresso diretto nella consapevolezza del cervello. 
Le informazioni percepite vengono infatti immagazzinate ed organizzate dal nostro cervello in funzione del nostro livello di coscienza e la stessa definizione di “realtà” è costruita attraverso la vista. 
Lo si vede ad esempio quotidianamente già osservando come il gusto stesso dei cibi venga condizionato dal loro aspetto, ma  l’influsso di quest’organo è anche nel riconoscimento stesso del mondo che ci circonda.
La direzione delle pupille è normalmente la direzione della nostra attenzione conscia ed è la base anche dei nostri movimenti. 
Concentrarci su qualcosa significa abitualmente dirigerci lo sguardo. Inoltre, la coscienza di vivere in un mondo tridimensionale, è costituita essenzialmente attraverso l’interagire delle immagini provenienti dai due occhi.
La dualità tra questi è fondamentale, e qualsiasi alterazione portiamo a questo livello, opererà a livello di analisi del mondo, modificherà il nostro modo di pensare e reagire, così come avviene nelle pratiche di fissazione del “terzo occhio”, che sembrano proiettarci in un’altra dimensione.
E  fenomeni simili possono anche essere provocati dallo sguardo altrui durante certi processi di fissazione.
Lo schema è:  Stimolo esterno - occhio – mente.
Attraverso quest’organo, che nella pupilla e nel nervo ottico è direttamente connesso al cervello, possiamo quindi comunicare direttamente e profondamente “toccare la mente” modificandone anche il funzionamento ed il processo stesso di costruzione della realtà.
Noi infatti pensiamo di vivere in una realtà fissa, ma la sostanza di questa è data dai nostri processi di pensiero che organizzano i dati ricevuti dall’esterno. La “realtà” esiste solo in quanto noi costantemente la ricreiamo e ci facciamo coinvolgere da essa. 
E proprio lo studio della fascinazione ci mostra come questo processo di costruzione della realtà sia  strettamente legato al concetto di "coinvolgimento". Ad esempio, quando fissiamo intensamente una persona la catturiamo, la coinvolgiamo, ed ogni sua attenzione verso delle realtà esterne diverse dall’oggetto sul quale si sta fissando il suo sguardo si riduce. A questo punto si crea una situazione nella quale questa risponde alle nostre reazioni in maniera accresciuta in quanto alteriamo il modo in cui la sua coscienza si identifica nelle cose.


Cosa è l'affascinazione e la "Fascinazione"?
La nostra teoria dell'affascinazione è la base di una teoria della comunicazione interpersonale nella quale si definisce con questo nome un particolare stato mentale, che ha degli elementi in comune con quello che si verifica quando veniamo coinvolti da un film o comunque da qualcosa o qualcuno che attiri la nostra attenzione.
Esaminiamo ora gli elementi che partecipano in tale processo. Comunicare, dal latino communis = che appartiene a tutti, significa propriamente mettere qualcosa in comune con gli altri. Ciò presuppone quindi una "connessione", uno spazio comune tra due persone. In esso l'atto della comunicazione porta quindi a trasmettere a qualcuno informazioni e messaggi. Possiamo quindi riassumere i fattori in gioco in:
un mittente che trasmette il messaggio
un ricevente che riceve il messaggio
All'interno di un "contesto comunicativo" che comprende tanto il mittente che il ricevente. 
Perché il ricevente possa comprendere il messaggio del mittente in un contesto interpersonale è necessario che ne abbia coscienza attraverso un contatto che è al tempo stesso un canale fisico ed una connessione psicologica fra il mittente e il destinatario che consente loro di stabilire la comunicazione e di mantenerla. Quando due persone incominciano a parlare od anche semplicemente si guardano, si comincia a creare tale spazio comune. Il primo grado di affascinazione presuppone un "coinvolgimento" del ricevente nel processo comunicativo, dato dal suo maggiore o minore dirigere la sua attenzione (conscia od incerti casi inconscia) in una particolare direzione. Possiamo ritenere la "connessione psicologica" come una forma più o meno forte di coinvolgimento, elemento alla base dell'affascinazione, che va dal grado minimo (attenzione blanda, sensazione di essere guardati) al grado massimo (fascinazione ipnotica). 
Non c'è una comunicazione senza questo coinvolgimento a qualche grado che è anche l’incontro di due coscienze, due attenzioni.
Esercizio 1 - Guardare con curiosità.
Quando vedete un’altra persona incominciate a guardarla con, curiosità, studiandone i lineamenti e le caratteristiche. Noterete che quest’aumento di attenzione incrementerà anche l’attenzione del vostro interlocutore.  Comincerete così a creare questo spazio comune di incontro di due attenzioni dove può avvenire la fascinazione.
Chiamiamo "forza affascinativa" la forza di coinvolgimento ed impatto del comunicatore sul ricevente che può essere aumentata in varie maniere.
Concetti fisiologici connessi alla "Fascinazione"
È ora necessaria qualche precisazione linguistica:
Utilizzeremo la parola «affascinazione» in maniera più generale, e la parola «fascinazione» per indicare un secondo grado, lo stato specifico in cui una persona è «presa» ed in stato di alta concentrazione e l’attenzione attiva su elementi esterni diventa nulla. Chiameremo più avanti tale stato mentale «coscienza passiva». In tale situazione una persona si trova potentemente influenzata dall'immaginazione, dal desiderio o dalla volontà altrui. 
L'affascinazione può essere realizzata a livello individuale oppure anche collettivo, cioè nei confronti di un gruppo di persone. In tale senso è quindi una componente chiave del processo di «leadership». Anche le tecniche ipnotiche si legano naturalmente all'affascinazione, così come anche le tecniche di pubblicità, la persuasione etc..., quando condotte efficacemente.
Anche quello che la gente chiamo volgarmente “stupore” è uno stato estremo di fascinazione.
Fascinazione ipnotica
Nei casi più estremi di fascinazione ipnotica, oltre che la passività di pensiero, osserviamo come il soggetto abbia le pupille dilatate, il viso cereo, una differente percezione dell’ambiente. Tutto il cervello è “preso” ed è in uno stato come di blocco, proprio come disse un poeta:
Venga Medusa sì il farem di smalto.
Fascinazione al cinema
Al cinema dove vi è un livello d’attenzione più basso e minori aree coinvolte, non vi è la fascinazione ed il viso cereo delle forme più estreme, ma spesso la pupilla è dilatata.  Anche in tal caso si osserva un rispondere alle idee trasmesse. Il soggetto ha emozioni quando le provano i protagonisti del film, e vive in una realtà soggettiva particolare corrispondente alle idee che riceve. Poiché l’attenzione attiva è ridotta, alla fine la persona si sente normalmente più riposata.
Le aree cerebrali coinvolte
Come mai avvengono i fenomeni indicati sopra, quali tra uomo e donna il “colpo di fulmine”, dove lo sguardo dell’uno cattura quello dell’altro, e nelle dimostrazioni ipnotiche, dopo una fissazione assai da vicino di qualche secondo, certe persone si trovano in una condizione che ricorda quella dell'uccello affascinato dal serpente; ed addirittura seguono l'operatore, ripetono i suoi movimenti, le sue parole e i suoi giuochi di fisionomia?
Alla base della realizzazione pratica dei processi di fascinazione vi è sicuramente una predisposizione fisiologica dell’uomo. 
L'analisi dei fenomeni di affascinazione ci porta a considerare che questa involve l'utilizzo di più aree cerebrali: 
La parte del cervello che interpreta quello che vede, che colleghiamo alla corteccia cerebrale.
La parte del cervello che vive le emozioni, che colleghiamo al sistema limbico 
E la parte più profonda di noi stessi, il nostro cervello rettiliano, che fornisce la base del processo di fascinazione, bloccando la nostra attenzione48
Il processo è quindi in tre fasi o triadico:
riconoscimento ed osservazione di un elemento => carica emozionale => affascinazione e cattura dell'attenzione.
Molta parte della ricerca ipnotica ha esaminato i primi due livelli, ma è questo terzo, il più profondo, che è la chiave profonda dei risultati più fenomenali.
Onde cerebrali e fascinazione
Tutti noi quotidianemente sperimentiamo diversi "stati di coscienza". Per esempio, nella giornata, quando siamo indaffarati a parlare o in una discussione abbiamo uno stato di coscienza diversa che nel sonno o quando ascoltiamo musica. 
Tutti gli stadi della nostra coscienza sono legati all'incessante attività elettrochimica del cervello, che può essere misurata attraverso "onde elettromagnetiche": che vengono anche chiamate "onde cerebrali". 
La frequenza di tali onde, calcolata in cicli al secondo, o Hertz (Hz), varia a seconda del tipo di attività in cui il cervello è impegnato ed è suddivisa comunemente in "quattro bande", che corrispondono a quattro fasce di frequenza e che riflettono le diverse "attività del cervello".
Gli effetti dell’azione sulla visione non sono solo fisici, sono anche all’interno della mente stessa e sul suo funzionamento.
Poiché tramite la vista agiamo direttamente sul cervello, base e coordinatore delle nostre attività, agendo sull’occhio possiamo anche ingenerare cambiamenti tra stati di coscienza diversi.
Recenti ricerche scientifiche hanno dimostrato ad esempio come la convergenza oculare su di un punto preciso sia accompagnata da un diverso ritmo di onde cerebrali (Hess 1972).
Continuando nella fissazione appaiono una serie di fenomeni di alterazione dell’attenzione e varie modificazioni della visione collegati probabilmente ad onde cerebrali di tipo delta o theta.
Anche la fissazione interiore ha il suo effetto. Analoghi cambiamenti di funzionamento cerebrale avvengono quando, seguendo delle pratiche di meditazione diffuse tanto in oriente quanto in occidente, fissiamo la punta del naso oppure con le palpebre chiuse il punto tra i due occhi (cosiddetto “terzo occhio”).
Ma il discorso è ancora più ampio in un contesto interpersonale. Nell’interazione dello sguardo con un’altra persona o quando ci poniamo davanti ad uno specchio (come viene fatta in certi esercizi preparatori allo sviluppo della potenza dello sguardo) è inoltre certo che si verificano ulteriori modificazioni fisiologiche,  ad esempio si può verificare un aumento del battito cardiaco (per cui il detto dei poeti dello sguardo “sullo sguardo che fa battere il cuore” ha anche una base scientifica), ed al contempo una serie di fenomeni ancora più straordinari per cui, per imitazione o “correlazione”, le modificazioni che intervengono sul fascinatore si riflettono sul fascinato.
Il potere serpentino della Fascinazione
Come detto, la capacità di influenzare ed essere influenzati con lo sguardo non è solo dell’uomo, dotato di circonvoluzioni cerebrali superiori49; è in ogni essere. È anche degli animali sui quali possiamo agire solo con l’occhio, ottenendo delle manifestazioni e delle reazioni estranee a qualsiasi forma possibile di suggestione.
Essi del resto agiscono anche tra di loro con la potenza dello sguardo. Vi è ad esempio una forza di fascinazione dello sparviero sulla sua preda, del serpente sull'uccello, e questi animali sono alcuni tra quelli50 più in grado di affascinare51. Molti sono i racconti di prede catturate dopo essere state affascinate, riportati anche da letteratura scientifica52.
L'uomo anche può esercitare un influsso sugli animali, procedendo con sistemi adatti al grado di evoluzione dell'animale53.  È col solo sguardo che il domatore fa tremare le bestie più feroci e le riconduce striscianti ai suoi piedi.
La base del potere ammaliante dell’occhio appartiene ad un livello profondo, precedente al ragionamento ed all'emozione. 
Lo strano fenomeno dell’”incantamento”
Tempo addietro ero con il prof. Erminio di Pisa presso una televisione privata. Un tecnico lì presente disse che aveva una lombalgia. Erminio gli disse guardami, lo fissò tre secondi, gli toccò la schiena e la lombalgia era svanita, il muscolo era disteso.
Nella fascinazione terapeutica l’attenzione è concentrata e si crea un particolare stato di rapport e contatto tra operatore e soggetto. Frequentemente gli occhi della persona affascinata si fissano come incollati agli occhi del fascinatore e non se ne distaccano più tanto che alcuni autori lo hanno chiamato anche “captazione”54. 
Tornando a quello che avevamo osservato, tramite la vista possiamo arrivare a bloccare addirittura ogni processo mentale tranne l'attenzione estrema. È come se ammaliato da ciò che osserva, lo spirito fosse proiettato al di là della dimensione abituale del ragionamento e della riflessione, ed entrasse in uno spazio differente, meno legato alla realtà contingente.
In tale spazio la persona diventa più sensibile anche a dimensioni energetiche normalmente precluse e percepisce sensazioni che normalmente non percepisce.
Può divenire veggente e medium.
Nella fascinazione d’amore, si osserva come uno sguardo dia un’impressione violenta, e letteralmente “incanti”. Mentre questo avviene, il soggetto ricevente si sente colpito, avvinto, in uno stato particolare non logico.
Anche qui sensibilità nascoste si risvegliano, tant’è vero che spesso l’amato è in grado di presentire cosa farà l’amata.
Analoghe fenomenologie telepatiche avvengono nelle manifestazioni sperimentali o di cura. 
Questo stato di estrema recettività possiamo definirlo come coscienza passiva. Nelle dimostrazioni la persona in tale stato di coscienza segue allora le istruzioni dell'operatore quasi automaticamente. In realtà raramente è pienamente conscia di essere in tale stato. 
Manifestazioni fascinative di grado inferiore si hanno del resto anche nella vita di tutti i giorni. Rientrano ad esempio in questo campo le manifestazioni dove una folla viene trascinata da un carisma di un leader magnetico.
Questo stato può verificarsi anche a tratti, senza neppure volerlo, nella conversazione quotidiana anche se in tal caso quando si verifica spesso non ce ne rendiamo neppure conto e dura qualche secondo.
È questo che spiega l’utilità della “fissazione” nella conversazione quotidiana come metodo persuasivo.55
Esercizio 2: fascinazione parlando:
Trovandovi a parlare con una persona, fissate il vostro interlocutore alla radice del naso, fra gli occhi. Il vostro sguardo non deve restare duramente fisso, ma calmo e dolce. Esso deve esprimere una cortese autorità. Mentre parlate a qualcuno, guardatelo cosi. Dopo un pò vi accorgerete che la persona, che voi guardate in quella maniera, abbassa i suoi occhi perché è stata impressionata. Non esagerate però. Ci sono persone che si sentono subito a disagio. Se capite ciò, fate delle piccole soste e poi riprendete. Il vostro interlocutore intuirà comunque la vostra forza.
Fisiologia della Fascinazione Ipnotica
Nelle pratiche più intense di fascinazione ipnotica, il soggetto dall'esterno appare incantato, come se fosse sotto il completo e totale controllo dell'operatore, come se fosse un automa, svuotato di volontà. Le braccia possono anche salire leggermente verso l'alto. Il soggetto rimane con gli occhi aperti, come in “stand by”, e non si rende conto del tempo che passa. Questo curioso, magico e particolare fenomeno costituisce una delle cose che più ci colpì quando incontrammo Virgilio. Dopo averlo semplicemente osservato, i suoi soggetti apparivano come “bloccati” e successivamente, la maggior parte non ricordava neppure più di essere stato in tale stato. Altri ancora avevano una interpretazione errata del tempo trascorso. Analogamente, i soggetti che guardavano il Prof. Erminio di Pisa entravano in uno stato particolare nel quale i loro dolori sparivano come d’incanto. 
Il Prof. Erminio di Pisa lo chiamava “ipnosi istantanea”,  ed in tale stato particolare e di sospensione dal lavorio dell’ego i toccamenti terapeutici possono essere maggiormente risentiti dal soggetto, così come nuove idee possono essere suggerite.
Questo può essere considerato una fenomenologia a  sè stante e l’abbiamo chiamato: "la fascinazione ipnotica di blocco", oppure possiamo utilizzare un termine classico come “incanto” o “incantamento”.56 Questo stato corrisponde quasi completamente all'idea dell'immaginario collettivo riguardo all'ipnotismo.
Leggendo tuttavia gli ipnotisti moderni nessuno descrive uno stato del genere57, e soprattutto nessuno dei moderni ne parla come di uno stato ottenibile in pochi secondi con spesso amnesia di tutto quello che è successo. 
Il soggetto presenta alcuni particolarissimi segni fisici: ammorbidimento dei muscoli della mascella, occhi aperti con poco o nessun battito, un’apparenza di stupore generale. Inoltre entra in uno stato più o meno accentuato di coscienza passiva, bloccando naturalmente la propria attenzione sull’operatore o in mancanza di questi su di un punto sul muro. In tale stato egli segue,  come un automa con gli occhi aperti le suggestioni ipnotiche che gli vengono date".58 Molti soggetti raccontano anche di non ricordare nulla alla fine dell'esperienza.
La sensibilità è incredibilmente accentuata, fino a raggiungere livelli estremi. Ricercando conferme di quello che avevamo visto, scoprimmo vari autori del secolo scorso che  hanno potuto osservare come in tale stato le suggestioni potessero essere anche semplicemente accennate, e in certi casi addirittura pensate.59 Esiste del resto una vasta letteratura di telepsichia eseguita in stato di fascinazione. 
Dall'interno il soggetto si rende conto di fare delle cose, ma la mente è come letargica.60 Come racconta un soggetto: “avevo un livello di base di sensazioni, un’assenza di dialogo interno, era molto bello. In quello stato fissazione guardi la persona che è di fronte e dici” non succede niente” È questa l’impressione iniziale. Dopo un poco sei solo visivo. È come stare davanti ad un monitor acceso dove non vi è nessuna immagine. La vista vede i colori, ma il cervello non recepisce. Fino al momento del risveglio pensi che non sia successo niente. Ma ad un certo punto questo arriva ed è come uno choc”.
Lo stesso soggetto aveva l’impressione che fossero passati pochi istanti, mentre in realtà era stato in tale stato per due o tre minuti.
Non tutti i soggetti hanno la stessa impressione. Altri hanno la sensazione di “essere come in balìa, ma è una sensazione piacevole”
 “Fascinazione Ipnotica” un fenomeno potente e poco conosciuto in occidente
"I look upon him with a pleasing fear, 
And yet I fly not from him : in his eye 
There is a fastening attraction which 
Fixes my fluttering eyes on his; my heart 
Seats quick ,- he awes me, and yet draws me near, 
Nearer—and nearer."
“Lo guardo con un timore piacevole,
E tuttavia non fuggo: nel suo occhio
C’è un’attrazione continua che
Fissa i miei occhi su di lui; il mio cuore
Batte più rapido; - mi spaventa, ma mi attira
Vicino, più vicino – e più vicino.” 61

La storia occidentale è piena di racconti sul potere misterioso di cui stiamo parlando. Ad esempio la frase sopra è di Lord Byron62, e ben esprime lo stato d’animo di una persona affascinata. Ma, nonostante le molteplici testimonianze del fenomeno da parte oltre che di poeti, di persone anche importanti e meritevoli di stima ed acutezza per le loro osservazioni, nelle nostre ricerche ci rendemmo conto ben presto che il fenomeno era stato sempre poco esaminato dalla ricerca scientifica.
Per comprender perché ciò sia avvenuto è necessario guardare la storia dell’ipnosi, che è la scienza nella quale è abitualmente confluito lo studio di tale materia.
Le due strade: Mesmer e Braid
Nella storia delle discipline ipnotiche vi sono due nomi famosi: Mesmer63 e Braid. 
Franz Anton Mesmer: questi diffuse in Francia il concetto che chiamò di “magnetismo animale”. In esso egli continuava adattandola ai tempi suoi una tradizione più antica che si può ricollegare a Maxwell64, Paracelso65 ed in genere alla più remota antichità.
Egli si era reso conto del fenomeno di un’“energia” che veniva trasmessa.  E l’occhio era un mezzo per trasmetterla. Poiché era anche un terapeuta, affermava che la malattia era energia bloccata che andava liberata.66
James Braid: questi era un medico oculista di Manchester. Cercò di dare ai fenomeni di magnetismo una interpretazione riduttivistica esclusivamente materiale, e ristretta a particolari reazioni automatiche del sistema nervoso. Si appassionò alla materia il 13 novembre 1811, assistendo ad una seduta di un magnetizzatore francese di nome Lafontaine67, adepto del mesmerismo, che si trovava in tournée in Inghilterra. Secondo le sue stesse parole egli era "completamente scettico riguardo alle pretese del magnetismo animale o mesmerismo, ma mi misi lo stesso, scrive questi, a condurre delle ricerche al riguardo" Per il suo atteggiamento iperrazionalista guardando agli esercizi dei magnetisti non voleva vedervi che "l'effetto dell'immaginazione sovraeccitata, della simpatia e dell'imitazione"68. 
Osservando un soggetto che non riusciva ad aprire le palpebre all'inizio attribuì ciò alla fatica oculare e poi al concetto di “monoideismo”, e scrisse un’opera al riguardo di taglio prettamente fisiologico.
Quanto da Braid osservato è in parte vero69, ma coglie solo una parte del fenomeno cui aveva assistito.
Infatti egli pure proseguendo nella sua analisi si rese pienamente conto che non aveva abbracciato che una parte del fenomeno magnetico, ma il suo approccio iniziale, apparentemente semplificante, fece sì che molti ipnotisti del secolo scorso si concentrarono, dopo la pubblicazione dell’opera di Braid dal titolo “neurohypnology”, solo sulla stessa serie ristretta di fenomenologie che erano le narrate da Braid. Questo portò la ricerca su di un campo sempre molto fisico e materiale che tendeva a considerare l’operatore ed il suo atteggiamento mentale un elemento secondario. 
L’approccio riduttivo si è diffuso maggiormente in quanto confacente al pensiero medico meccanicistico del secolo scorso che cercava di vedere l’uomo come una macchina.
Infatti, Braid portava l’attenzione su uno solo degli effetti della concentrazione oculare, (ottenibile del resto anche in assenza di una persona fissandosi su un globo di vetro), e dimenticando totalmente tutti i complessi fenomeni che accompagnano lo sguardo umano che solo in parte sono fisiologici, ma sono bensì anche psicologici, sociali ed energetici.
Tuttavia il problema è stato che oltre che ad una percentuale di successi inferiori ai metodi precedenti70, ha portato a relegare le altre fenomenologie originariamente connesse al magnetismo ad un'analisi sommaria. La metodica della fascinazione, che domanda invece a chi la vuole praticare un notevole lavoro preparatorio ed una conoscenza delle  basi del cosiddetto “magnetismo” più vicina all’approccio mesmeriano, è così stata spesso tralasciata in favore di altri metodi magari più facili da applicare, ma sicuramente meno efficaci. 
Nella letteratura, soprattutto del secolo diciannovesimo ed all’inizio del ventesimo, si parla ogni tanto ancora di fascinazione ipnotica71. Non è tuttavia uno stato frequentemente descritto, in quanto sono sempre state poche le persone in grado di provocarlo efficacemente anche per l’ermeticità sempre mantenuta da chi effettivamente conosceva la materia. I racconti più illuminanti vengono molte volte da viaggiatori in India ed altri paesi lontani72. 
In Europa grande attenzione fu creata verso la fine dell’ottocento dalle gesta del famoso Donato d'Hont73 Questi in particolare era famoso per aver ipnotizzato centinaia di persone solo con lo sguardo con la sua estrema potenza, tanto da meritare una speciale approfondita menzione "in memoriam" da parte di J. Paul Jagot in un suo libro quando la memoria delle sue gesta era ancora viva, con decine di testimoni oculari.74
Tranne le poche persone da noi conosciute direttamente, la metodica della fascinazione, potentissima e che richiede una preparazione dell'operatore molto complessa è tuttavia, per quanto ne sappiamo, oggigiorno è tuttavia praticamente scomparsa dal mondo occidentale euroamericano.
Abbiamo infatti realizzato con grande impegno una ricerca di più di venti anni in Italia, Francia, Germania, Inghilterra ed America, conoscendo molti tra i principali ipnotizzatori, e non trovando più traccia della conoscenza profonda di questa tecnica. Anzi, alcuni dei moderni75 arrivano addirittura a negare quello che però per noi era un'evidenza avendoci assistito direttamente. 
Infatti, stimolati da quello che avevamo visto in Italia e dato che Virgilio T. era molto reticente e cauto nel suo insegnamento, avendo paura che il potere potesse essere utilizzato negativamente, cominciammo a ricercare se vi fossero altre persone dotate di tale potere con esito, tranne che nel caso del Prof. Erminio di Pisa, sempre negativo.
 La maggior parte di coloro che incontravamo utilizzavano infatti lo sguardo solo come aiuto, e non avevano particolare coscienza della sua potenza, né di quello che poteva realizzare.
Un giorno, avemmo modo di vedere una videocassetta di Gil Boyne, un ipnotista americano che sembrava ipnotizzare istantaneamente, andammo fino in America. Lì incontrammo sia lui che Ormond Mac Gill che per una ventina d’anni fu il decano degli ipnotisti americani, e ci disse espressamente che sapeva che esisteva questa tecnica, che ne aveva avuto conoscenza in India, ma lui non sapeva praticarla. Io partecipai inoltre a vari raduni dell’Associazione Nazionale degli Ipnotisti, tenendo anche delle conferenze grazie a tutto quello che avevamo comunque imparato nel frattempo, così come Max T. visse qualche anno in California operando come ipnoterapeuta, ma mai neppure negli USA incontrammo qualcuno capace di un uguale potere. Continuammo la ricerca indagando in Francia, dove effettivamente si narrava dell’esistenza sparuta di persone con tali capacità, e ricercando in Germania e nei paesi di lingua spagnola.
La fascinazione", del resto potrebbe quasi essere considerata una tecnica a parte76, diversa dall'ipnosi verbale attualmente praticata.  Anche le aree del cervello coinvolte sono probabilmente differenti. 
Una nostra idea è che nella fascinazione rispetto all’ipnosi abituale, si abbia una particolare forma di ipercoscienza data dal superamento di un “punto di attenzione” corrispondente alla personalità abituale dell’individuo. A questo punto si possono provocare su di un soggetto apparentemente completamente sveglio una serie di effetti guaritivi, come eliminare istantaneamente dolori, tensioni muscolari, cefalee, tinniti, analgesie e da qualsiasi problema psicosomatico in genere.
Il soggetto, se il processo viene condotto al fine di avere "coscienza del fenomeno",  ne ha spesso una parte di ricordo, in quanto in tal caso gli effetti non si fanno sentire che sulla parte del corpo a cui si indirizza la suggestione ipnotica. 
Questa è stata una delle ragioni ulteriori dell'interesse degli autori in tale tecnica, comprendendo che penetrare nell'essenza del processo poteva probabilmente aprire a nuovi campi di studio e scoperte non ottenibili continuando a praticare le consuete metodiche ericksoniane basate sulla parole o le altre più diffuse oggigiorno.77 
Confronto con altri stati dell’ipnosi
Molti hanno visto in film o dal vero come opera l’ipnosi in modo tradizionale. Il soggetto viene condotto progressivamente in uno stato simile a sonno e di rilassamento. Alcuni confondono lo stato letargico ipnotico di rilassamento e trance ottenuto con le tecniche ipnotiche tradizionali con quello di fascinazione. Pensano che questa sia di preparazione all’altro, mentre sono due stati mentali tra i quali vi sono affinità, e nel contempo una differenza. Il sonno ipnotico non è infatti l'unico stato ottenibile con l'affascinazione. Lo stato di fascinazione è un modo di essere del cervello differente dalla trance classica. La fascinazione è  caratterizzata da risposte fisiologiche, e si distingue da quello che molti chiamano "suggestione" che opera soprattutto a livello della corteccia. Le ricerche scientifiche hanno mostrato senza ombra di dubbio che le persone, ed anche gli animali, reagiscono allo sguardo ed alla fissazione. Soprattutto reagiscono anche animali, come i rettili, senza le sovrastrutture cerebrali dell'uomo. La nostra opinione è che con il meccanismo della fascinazione vengano messi in azione meccanismi del cervello rettiliano molto primitivi.
La fascinazione delle cose e delle persone
Di fronte alla televisione la maggior parte delle persone si fa “catturare”. Il fenomeno dell’affascinazione e del coinvolgimento tocca l’uomo nella globalità. Ogni oggetto può catturarci e coinvolgerci. Gli antichi dicevano infatti che tutte le cose posseggono in maniera maggiore o minore capacità fascinatoria. Tutto ciò che ci attornia nella natura può essere origine di fascinazione, divenire simbolo motivante78. Come detto nel libro “L’energia segreta della mente”79: in natura tutto è moto, cambiamento, ingestione e digestione reciproca. Se noi facciamo schiave le cose, badiamo bene che le cose sono capacissime di fare schiavi noi stessi, di “mangiarci”. Le cose anche inerti hanno un fascino loro che si sviluppa non appena noi le osserviamo con troppa attenzione. La bottiglia affascina l'ubriacone perché egli la guarda troppo, perché ci pensa troppo. La donna affascina il giovane, la filosofia fa impazzire lo speculatore, etc. etc. per la stessa  ragione.   Ciascuno  di noi,   in  quanto  è un professionista oppure un esperto di una qualche materia, è almeno sino a un certo punto un monamaniaco, un anormale, uno cioè che ha diminuito il concetto integrale di umanità sviluppando in modo esagerato una parte minuscola dell'attività umana.
Non appena l'attenzione ci uncina, noi ci troviamo affacciati come sull'orlo di un baratro, il fascino ci prende e noi affondiamo senza accorgercene. Non si nega che qualche volta ciò possa esser dolce; ma da ogni baratro, nella migliore delle ipotesi, bisogna poi risalire con sforzo grave  e doloroso. Quello che dobbiamo imparare allora è la via per essere.80”
La fascinazione delle cose e delle persone
Utilizziamo l'espressione fascinazione oggettiva per indicare l'affascinazione operata da un oggetto od una cosa. Chiamiamo invece fascinazione soggettiva la fascinazione operata da una persona.
Nell’evoluzione di una persona a partire dal bambino, originariamente gran parte della fascinazione è  soggettiva ed esercitata dalle figure parentali (padre e madre o comunque adulti significativi) con cui il bambino entra in contatto. Il bambino restringe il focus della sua attenzione quando i genitori gli parlano e risponde ai loro comandi. 
Detto in altri termini, l’impatto esercitato da figure significative nella nostra vita tende a metterci in stato di “trance”. Con questa parola intendiamo l’adozione di modelli di comportamenti specifici, che derivano da un particolare restringimento dell’attenzione e che spesso operano in maniera automatica. Questi comportamenti e percezioni specifiche preordinate sono un mezzo di sopravvivere nelle situazioni, come dei tunnel attraverso i quali manovriamo e focalizziamo il mondo.81 Per essere più chiari, quando noi diciamo “mi sento agitato qui” oppure “mi sento triste” stiamo normalmente rivivendo emozioni già vissute ed imparate nel passato, modelli di comportamento che sono stati appresi e permangono perché l’attenzione è stata focalizzata in quel momento su particolari elementi.
Perché tuttavia un’esperienza si congeli, è necessario all’origine, al momento in cui succede la prima volta,  anche un altro elemento che potremmo chiamare “aumento della vigilanza oltre la soglia abituale”. È necessario infatti che vi sia una situazione significativa,  che porta ad un incremento della nostra attenzione sensoriale verso l’esterno. A questo punto normalmente la mente espande l’attenzione e cerca una soluzione, e quando pensa di averla trovata torna poi allo stato originale e restringe di nuovo il proprio focus di attenzione su pochi elementi creando e solidificando una “trance”. In altre parole la trance ci aiuta a divenire meno coscienti di preoccupazioni o stimoli non significativi82.
Ad esempio un bambino può essere punito dal genitore. Nella sua mente, la scena prenderà un’ampiezza grandissima, con in primo piano magari la faccia del padre. Intanto vi sarà un insieme di reazioni, il bambino ad esempio piangerà, oppure starà zitto.  Successivamente, una situazione  analoga da adulto (ad esempio l’incontro con un vigile minaccioso) potrà ricreare la stessa reazione (ad esempio risponderà in malo modo al vigile, oppure sarà ipersottomesso, esattamente come aveva imparato da bambino).
Dai comportamenti delle figure parentali nasce anche l’importanza che diamo a particolari cose. Questo viene a volte affermato dicendo che “i valori dipendono dall’ambiente in cui uno ha vissuto”. Da piccoli osserviamo infatti i nostri genitori, dare valore a particolari elementi : e così successivamente, nella crescita, oggetti e concetti prima neutri cominciano a prendere valore fascinativo, a diventare elementi motivanti, criteri in base ai quali eseguire le nostre scelte. Questi quindi assumono tale valenza a seguito di un fenomeno traslativo. 
E se infatti osserviamo da dove nasce l'origine dell'affascinazione per cose particolari troviamo normalmente sempre dei momenti di fascinazione soggettiva in cui certe persone significative hanno reagito ad esse o ne hanno parlato. In altre parole  l'interesse osservato negli adulti verso oggetti o persone  fornisce la base perché il bambino si comporti in maniera analoga scegliendo simili oggetti del suo desiderio.
L'educazione svolge quindi un grande ruolo al riguardo in quanto rappresenta il sistema attraverso il quale il bambino viene orientato a compiere scelte nella vita. 
Il fatto che sono i momenti di contatto interpersonale all'origine della maggior parte dell'interesse per gli oggetti che divengono simboli nella nostra vita è dimostrato ad esempio dalla pratica della regressione ipnotica, con la quale possiamo portare una persona a ricordare eventi apparentemente dimenticati della sua vita. Con essa possiamo verificare che, anche quando partiamo da situazioni di affascinazione per oggetti (ad esempio denaro) tornando nel passato torniamo a momenti interpersonali caratterizzati da forte impatto emozionale per cui l’attenzione si è “ristretta” su di una particolare cosa ed elemento che è apparso in tale momento risolutivo.
Comprendiamo quindi una ragione evolutiva perché il processo di affascinazione esista: esso è naturale ed insito nell’uomo in quanto per esistere, per scegliere e per decidere nella vita dobbiamo restringere la nostra attenzione. È la base della vita e delle nostre scelte.
Un'utilità a livello evolutivo del meccanismo di fascinazione è probabilmente nel fatto che permette di "fissare" l'attenzione sugli stimoli ritenuti di maggior interesse ed utilità e probabilmente gioca un ruolo nel processo di "imprint" dell'educazione.
La situazione che “affascina” costituisce un momento nel quale veniamo inglobati dal divenire ed il fuoco della nostra attenzione si restringe. 
Anche se all’origine della maggior parte dei fenomeni di fascinazione vi sono situazioni interumane, cioè tra persone, il passare del tempo porta poi la situazione interpersonale a divenire "intrapersonale", ovverosia non più dipendente da elementi esterni.
Capiamo quindi anche perché la fascinazione terapeutica o migliorativa può risolvere molti problemi. Infatti se siamo rimasti intrappolati in una “trance” e non riusciamo più ad uscirne, siamo rimasti cioè “fascinati negativamente” dalla realtà senza più possibilità di scelta, potrà essere lo stesso meccanismo a liberarci.
Attraverso la fascinazione terapeutica o migliorativa e lo sguardo di un terapeuta capace possiamo raggiungere un cosiddetto “punto zero”, nel quale entriamo di nuovo in uno stato iniziale ed a quel punto l’imprint può essere sia modificato, sia si può automaticamente come “resettare” l’intero meccanismo (metodica particolarmente valida per alcuni problemi fisici che svaniscono così come d’incanto). 
Inoltre, quando il problema ha una origine relazionale, attraverso lo sguardo (il contatto oculare) l’operatore entra direttamente nel mondo e nella trance del cliente e cambia il contesto in cui avviene il problema83. Poiché l’operatore è nel presente e la tecnica fascinativa blocca la riflessione e la cogitazione che ci potrebbe allontanare dall’adesso, ci troviamo a disposizione tutte le risorse del presente, che è l’unico tempo che realmente c’è, per risolvere il problema del cliente che invece era prima bloccato nel passato ed era come se rivivesse tante volte lo stesso film.
In pratica la persona fascinata in tal modo recupera uno «stato naturale» dell'uomo (in forma passiva). Per «stato naturale» intendiamo lo stato dell'uomo prima della personalità, uno stato “nudo da pensieri” e scevro da concettualizzazioni. 
Nel momento fascinativo terapeutico il fascinato fa cadere le false affascinazioni procurategli dagli oggetti esterni che lo circondano e la sua mente diventa aperta alla realtà circostante.
Ecco perché vediamo la fascinazione come il "collante di fondo" di tutta una serie di fenomeni umani. Acquista quindi particolare interesse il poterla utilizzare per trattare direttamente una serie di patologie.

Trance e concentrazione dell'attenzione
Cerchiamo ora di capire i molteplici effetti dello sguardo. Come mai tramite questo, come riportato fin dalla più remota antichità e confermato dalle nostre esperienze, possiamo guarire una persona, o anche, come molti hanno vissuto personalmente, con esso sia possibile motivare, rincuorare, rianimare. Come mai guardare negli occhi una persona può avere tale potere?
Il mondo di ognuno di noi non è infinito né in maniera teorica, come sappiamo dalla la teoria della relatività, né in maniera pratica. La realtà che ogni persona può sperimentare direttamente finisce dove finisce il suo sguardo. Questa rappresenta quindi la nostra “bolla” di realtà.  In questa “bolla” possiamo, guardando l’interlocutore, creare degli stati di attenzione estrema in cui l’attenzione è portata su di noi, delle “trance” nelle quali noi diveniamo attori partecipanti nello spazio degli altri (in quanto fissiamo e siamo guardati). Operiamo quindi direttamente nel processo mentale  che il nostro cliente sta vivendo84; diventiamo parte della sua realtà. 
Notiamo come sia nella trance patologica (ovverosia quella delle persona “ossessionata” da un pensiero che gli ritorna continuamente e che occupa il suo “spazio” mentale, potremmo dire “affascinata dai suoi meccanismi mentali”) che in quella “non patologica” che è creata volontariamente attraverso esercizi di concentrazione e la fascinazione  vi è una particolare concentrazione dell'attenzione. La differenza è questa:
In quella “non patologica” (cioè volontaria o creata terapeuticamente), il contrarre l'attenzione è volontario ed ha un fine. Quindi vi è controllo. Il processo può essere quindi proseguito fino ad arrivare ad una coscienza maggiormente espansa dove si ha trasformazione e miglioramento. Tale stato coincide col raggiungimento di un “punto di soglia”. 
Nella trance involontaria quotidiana (la persona ossessionata dai suoi pensieri, “fissata” su di essi) il fenomeno accade automaticamente e nessuno lo controlla, è automatico, e tende ad evitare di raggiungere il momento di coscienza espansa.
Anche l'ipnosi tradizionale può essere vista come un concentrare l'attenzione: ad esempio quando viene ottenuta tramite il rilassamento può essere vista come un concentrarsi sul corpo. Nel dedicarsi a rilassare i vari muscoli del corpo la nostra attenzione è concentrata in quella direzione. Tuttavia questa strada è più lunga, in quanto, a differenza dell’attenzione dell’occhio, l’attenzione alle sensazioni non è  facilmente controllabile dall’esterno.
Questo fa sì allora che alcune persone che non riescono a rilassarsi con metodi tradizionali possano invece lasciarsi andare profondamente tramite la fascinazione.
La fascinazione spiegata attraverso i miti
Prima di proseguire analizziamo il fenomeno anche in un’altra maniera: coi simboli. Attraverso di essi accediamo alla mente non logica. Ci  permettono una comprensione più intuitiva di quanto appena detto. Infatti, quando incominciamo ad operare con l’occhio, dopo un poco i confini si sfaldano, ed entriamo direttamente in contatto con un mondo inconscio ed irrazionale. Nelle antiche mitologie sono infatti nascoste profonde verità dell’uomo.
La fascinazione per la realtà nei miti
Lo sguardo che pietrifica della Medusa
“Vom starren Blick erstarrt des menschen Blut,
Und er wird fast in Stein verkehrt
Von der Medusa hast du ja gehoert”
“Con lo sguardo fisso si fissa il sangue dell’uomo
E viene rapidamente tramutato in Pietra
Della Medusa hai sentito parlare”
(Goethe.85)
86
Un  potente mito che accompagna l’umanità da migliaia d’anni è quello della medusa, l’essere favoloso che pietrificava con lo sguardo narrato da Esiodo. 
La Medusa era stata resa tale da Atena. Simbolicamente potremmo leggere questo mito anche come il simbolo del pensiero intellettuale, che esercitatosi sulla realtà la “pietrifica”.
Infatti la riflessione, il ragionamento sminuzza la realtà, che è un tutto, e separa l’uomo dal contatto con le emozioni.  
Per impadronirsi del potere fascinatorio della Medusa è necessario capire che la realtà è solo un riflesso. 87Ecco perché Perseo nel mito le si avvicina mentre questa dorme, che è il simbolo dell’abbandono momentaneo della razionalità,  guardandola non direttamente, ma in uno specchio.
A questo punto può tagliarle la testa. 
La testa è simbolicamente connessa all'energia di base. Perseo a questo punto si impadronisce di questa energia e la usa come arma, pietrificando gli avversari.  Questo simboleggia che l'uomo salito oltre alla realtà impietrata dove tutti sono fascinati arriva a poter esercitare un potere sugli altri. 
Il mito di Narciso e le apparenze 
Ma andiamo oltre al mito di Perseo ed osserviamo un'altro mito, quello di Narciso. Questi era così innamorato della sua immagine, che quando la vide in uno specchio d'acqua morì annegato. Il racconto è simbolico: rimaniamo talmente abbagliati dalle realtà che ci circondano che finiamo col farci inghiottire da queste, senza renderci conto che siamo noi all'origine dei nostri pensieri.
Gli antichi esprimevano così in varie maniere come l’uomo fosse affascinato dalle cose. Trasmettevano questo concetto anche attraverso l’idea degli elementi. 
L’uomo vive in una realtà “pietrificata” (elemento terra) rappresentata dalle trances che costituiscono la sua vita. La nostra attenzione si rivolge al mondo e viene catturata da questo e dal suo fluire. Per uscire dobbiamo fare attenzione a noi stessi. Dobbiamo riconnetterci al nostro fuoco vitale (elemento fuoco) per sciogliere queste pietrificazioni ed infine salire ad una realtà più aerea e vitale (elemento aria).
Acquisire il potere del Basilisco
Un altro mito interessante che ha a che fare con la nostra tradizione è quello del Basilisco o Regulus88, cioè “piccolo re” che è spesso identificato con un serpente.  Il primo a parlare di questo animale leggendario è Plinio che dice che ha sulla testa come un diadema89. Questo serpente era detto uccidere con lo sguardo90. Successivamente in epoca cristiana, si parla di stendere le mani fino alla “pupilla del basilisco”91 per indicare l’acquisizione di un potere. Infatti questo animale leggendario92 appare (come “basilisco filosofale”) il corrispondente occidentale del “serpente della kundalini” indiano che viene reso reale in miti e leggende93.94
 Il suo potere si estrinsecava nell’occhio. Vi si trovano legati gli stessi concetti di pericolosità95, ma anche il potere ad esso connesso quando viene dominato96, tanto che alcuni autori lo rappresentarono con la corona in testa ed una saetta che usciva dalla bocca97.
“Guardare per primi”
Un altro concetto inerente presente nei miti della fascinazione è il “guardare per primi”. Ciò significa che l’altro incontra il nostro occhio mentre già lo stiamo fissando98. Questo concetto era riferito al basilisco, ma anche l’espressione “lupus in fabula” deriva da ciò. Lo menzioniamo per soddisfare la sicura curiosità del lettore. Dai tempi remoti fu infatti attribuita anche al lupo la potenza del fascino, ed i romani antichi dissero anche questo; che se un individuo vedeva pel primo il lupo, non resterebbe fascinato; ma visto per primo dal lupo avrebbe subito il fascino di quello; al che corrispondono i versi di Virgilio:
-.......Vox quoque Moerim
Iam fugit ipsa; lupi Moerim videre priores.-99
Sul quale luogo di Virgilio, Servio osserva: - Hoc etiam phisici confirmat. Unde proverbium hoc natum est: LUPUS IN FABULA, quoties supervenit ille, de quo loquimur, et nobis sua presentia amputat facultatem loquendi.- (questo lo confermano anche gli studiosi. E da ciò è nato il proverbio “lupus in fabula”, che viene detto tutte le volte che arriva qualcuno di cui stiamo parlando, alchè ci taciamo)100.
L’esercizio base per sviluppare potere fascinativo
Guardiamo ora in questa luce uno degli esercizi base della fascinazione. 
“Di fronte allo specchio, in piedi, si fisserà la lastra con intensità là dove l’immagine riflette la base del naso tra gli occhi. È questo un procedimento conosciuto da chiunque si sia occupato di magnetismo, ed eseguito a periodi sempre più lunghi di tempo, badando di non chiudere le palpebre, allena in breve tempo l’occhio dandogli la necessaria resistenza senza che vi sia bisogno di forzarlo”101.
In questo guardarsi notiamo come siano presenti tutti gli elementi. Lo specchio è simbolo dell'acqua ?, non dobbiamo farci dominare dallo specchio, ovverosia perderci nelle apparenze. Quando eseguiamo l'esercizio dobbiamo rimanere saldi e presenti a noi stessi. Mai confonderci o credere di essere quello dello specchio come invece accadde a Narciso102.
Perché il potere serpentino venga esercitato pienamente dobbiamo sempre mantenere “presenza a noi stessi” e non farci dominare dall’immagine. È questo un altro dei significato del “guardare per primi”. Una cosa assolutamente indispensabile, per gl’inizi è il non perdere mai coscienza, mantenendone sempre inalterata la perfetta lucidità, perché facilmente si può cadere nel sonno ipnotico. 
Infine il nostro occhio è legato intimamente alla nostra consapevolezza ed all'elemento fuoco.
E mentre ci teniamo in piedi ed eretti, nell'uomo e nella sua verticale si connette il cielo e la terra. Attraverso l’occhio esprimiamo allora il fuoco ? della volontà. L’aria ? è allora la nostra respirazione e la terra le nostre sensazioni dirette. 
In questa maniera i quattro elementi sono riuniti nell’esercizio.
A questo punto, attraverso gli esercizi di respirazione, di purificazione e di sviluppo dello sguardo descritti nei prossimi capitoli è possibile sviluppare allora l’energia centrale, il potere fulgureo del “basilisco filosofale”, o, per dirla con termini indiani, il serpente della kundalini e la sua potenza.

Fascinazione nel mondo animale
L’interesse per capire come anche nel mondo animale operasse la fascinazione nacque da Virgilio T. e dai suoi racconti di quanto questo potere dell’occhio fosse naturale e diffuso ovunque nella natura, e dalla sua affermazione che per imparare e raggiungere sicurezza assoluta era utile provare sugli animali, perché così avremmo potuto renderci conto che non vi era suggestione103. Chiunque può praticare iniziando ad esercitare il potere dello sguardo su piccoli animali domestici. Notammo come l’uomo, con l'occhio comanda all'animale; il cane ad esempio dapprima abbaia, ringhia, poi quasi implora pietà quando fissato con sicurezza. Anche l'occhio dell'animale ha il suo effetto sull'uomo, e non possiamo rimanere indifferenti infatti al suo sguardo: questo ci stimola sempre qualcosa, e spesso questo effetto è paura o commiserazione.  Attraverso lo sguardo c'è quindi una analogia ed una reciprocità d'azione tra uomo e uomo ed uomo ed animale104. 
Alla fascinazione dell’occhio dobbiamo riferire il dominio che i domatori di fiere esercitano su queste,  ed anche molti fatti analoghi dove attraverso il solo sguardo l’uomo agisce sull’animale105. Anche adesso questi dicono che l’elemento più importante per domare un animale è l’occhio. Vi sono vari racconti di domatori che hanno arrestato solo collo sguardo un animale che tentava di aggredirli anche se si trattava di una belva feroce106.

Gli animali hanno una sorta di intuizione della potenza della fascinazione e sanno ricorrervi. Proprio il nostro maestro Virgilio T. ci faceva notare come nelle campagne certi fenomeni non siano visti come strani, ma invece sono percepiti come naturali, in quanto si verificano spesso. Ad esempio quando due animali della stessa specie (gatto, galli etc...) o di specie differenti (gatto e cane per esempio) si combattono, è assai raro che gli avversari non si fissino lungamente, e senza battere le palpebre, prima del combattimento.
Tutti questi fenomeni presentano delle analogie evidenti coll'ipnosi dell'uomo, ma il procedimento usato deve essere adattato all'indole dell'animale. Quelli più intelligenti come ad esempio gli animali domestici si possono fascinare con lo sguardo e con i passi dalla sommità del capo alla punta del muso. 
In quasi tutte le specie di animali, è possibile agire  collo sguardo. 
Gli esempi abbondano  in tutti i tempi. Così come ancora attualmente quest’arte viene praticata in alcune contrade indiane, presso gli antichi egizi Claudio Eliano107  dice che quei popoli attiravano gli uccelli dal cielo, incantavano i serpenti e li facevano uscire dalle tane.
Continuando nel mondo greco, Celio Rodigino108 racconta che Pitagora, il quale era ritenuto un mago, incantò un'aquila, l’attirò a sé, ed addomesticò; e perciò presso Olimpia era effigiato in atto che parlasse con un’aquila. Lo stesso scrittore disse che vi era un’orsa ferocissima, di grandezza straordinaria che incuteva spavento; Pitagora la chiamò presso di sé, l’accarezzava ed alimentava. Indi mandandola via, le suggerì che non offendesse mai alcun animale, e quella ritornando alle selve serbò la data fede, così tanto rara fra gli uomini.
Pitagora avendo scorto un bue presso Taranto, che devastava un favaio, cibandosene e calpestandolo, insinuò al bifolco che ammonisse il bue di astenersi dalle messi. Rispose il bifolco, ridendo, di non avere imparato a parlare con i bovi. Pitagora sussurrò allora delle parole all'orecchio del bue, il quale obbedientemente desistette, e mai più guastò i seminati e riceveva il foraggio dalle mani degli uomini.
Il nostro maestro Virgilio T. ci raccontava di quando avesse affascinato con lo sguardo un mulo durante il periodo del servizio militare. Standogli davanti l’aveva costretto a salire per le scale di un edificio fino al primo piano. Ma poi si rifiutò di farlo scendere, perché aveva troppa paura che tornando indietro l’animale rischiasse di rovinargli addosso e dovettero calarlo con una carriola!
Con questo continuava un’antica pratica. Nel 1828, Costantino Balassa, ungherese, adoperava egualmente la fascinazione per ferrare i cavalli senza violenza, ponendosi loro di fronte e fissandoli intensamente negli occhi. Allora si produceva questo fenomeno: il cavallo retrocedeva, alzava la testa, e la colonna cervicale si rendeva rigida: dopo ciò essa restava immobile, e gli si poteva sparare un colpo di fucile in vicinanza, senza che si fosse menomamente mosso dalla sua posizione; esattamente lo stesso effetto che abbiamo visto Virgilio T. provocare sugli umani! Fascino era quello che il domatore Rarey109 esercitava sui cavalli più bizzosi, rendendoli in brevissimo tempo gli animali più docili che vi fossero. Egli faceva concentrare lo sguardo del cavallo sulla propria persona, pronunziando con tono monotono delle parole ed eseguendogli delle frizioni sul collo.
La storia dei martiri cristiani ci fornisce a sua volta degli esempi di fascinazione esercitata dall’uomo sugli animali. Daniele fu gittato due volte nella fossa dei leoni. La prima volta Re Dario sigillò col suo anello l’apertura della fossa. Il dimani il Re lo trovò vivo, e Daniele gli disse: -Il mio Dio ha mandato il suo angelo, e questi ha chiuso le bocche ai leoni, e non mi hanno fatto male.- La seconda volta il Re Ciro lo fece gettare in una fossa dove erano sette leoni, ai quali per sette giorni non si diede il pasto giornaliero consueto. Dopo sette giorni lo stesso Re lo trovò a sedere in mezzo ai leoni.
Sotto l’impero di Diocleziano e Massimiliano i santi Gennaro, Festo, Desiderio, Sosio, Proculo, Eutiche ed Acuzio, venendo esposti alle fiere nell’Anfiteatro Puteolano, avvenne che queste, dimentiche della loro naturale fierezza, si prostrarono ai piedi di S. Gennaro.
Questi sono solo alcuni degli innumerevoli esempi che potremmo citare, dove in molti è evidente l’utilizzo dell’occhio ed il suo potere sugli animali.

L’antico gioiello sopra riportato110 rappresenta proprio l’occhio circondato da una serie di animali a sangue freddo.
Nella scuola della fascinazione, l’animale più semplice dal quale iniziare per esercitarsi è però a sangue caldo ed è tradizionalmente la gallina. Essa va presa per le zampe e fissata intensamente nell’occhio sinistro111. Entra man mano in uno stato di rigidità tanto da poterle strappare le piume. Continuando con forte intensità possono avvenire ulteriori modificazioni fisiologiche ed in certi casi può anche morire112. Questo da allora al fascinatore una grande sicurezza, in quanto si rende conto di poter operare su di un essere che di per sé non è suggestionabile113.
Il fatto che anche un animale possa essere affascinato ci fa vedere come questa tecnica operi al di là della corteccia cerebrale e dell’uso del linguaggio o di qualsiasi suggestione. 
Il fatto che anche esso possa vivere o capire tale esperienza ci fa capire che quanto stiamo descrivendo non è originariamente di tipo mentale e logico, e quindi non ha rapporto con la parte più esterna della corteccia cerebrale, bensì è in relazione con aree più profonde, e si connette alla natura più primitiva dell'uomo.
Ovviamente la suggestione, disattivando certi circuiti di resistenza può aiutare ed accelerare il processo, tuttavia la fascinazione è più forte di qualsiasi suggestione. Del resto anche l’esperienza ci conferma ciò. A volte ci capita ad esempio di non riuscire subito a fascinare un soggetto, proviamo una seconda volta e di nuovo non riusciamo. Mettiamo allora tutta l’intensità e riusciamo. Se il meccanismo fosse suggestivo la terza volta dovrebbe essere molto più difficile, ma non è così.
In genere negli animali a sangue caldo la fascinazione può essere facilitata dalle emozioni primarie114. Sono cioè quelle legate a situazioni quali:
SESSO Un certo tipo di fascinazione avviene quando le pulsioni sono legate all'aspetto sessuale ed alla ricerca del partner, 
PREDA Un altro tipo di fascinazione è invece legato alla cattura della preda.
Il fatto che il serpente ad esempio «affascini» gli uccelli e via dicendo è sicuramente legato a tale fenomeno; a volte la preda si blocca infatti per paura. 
Modi di fascinazione animale
Menzioniamo ora alcuni modi descritti dal ricercatore ungherese Volgyesi di «ipnotizzare» varie specie.115:
Il Serpente che affascina le sue Prede
Gli antichi avevano osservato come i serpenti, in caso di necessità possono « incantare » le loro vittime. Uccelli di piccola taglia grosse oche e persino antilopi si lasciano prendere ed inghiottire lentamente dal loro assalitore rimanendo immobili in uno stato che può essere definito « rigidità da fascinazione ». 
Lo stupore è a volte causa di tale reazione. 
A volte i serpenti attaccano all'improvviso cosicché la vittima, sentendosi perduta, senza via di scampo, si irrigidisce tutta in uno stato di angoscia mortale. In questi casi le oche destinate al pasto non tentano minimamente la fuga in modo che il serpente può afferrarle per il capo ed inghiottirle con lentezza e cautela.116
A questo proposito citiamo la testimonianza del Prof. Dal Pozzo: “Noi vediamo un usignuolo cantare su di un albero: lontano sul terreno, ma presso l’albero, vi è l’animale che lo guarda fissamente, sicché alla fine i loro sguardi s’incontrano. Ecco il poverino cessa il canto, fa uno sforzo di volarsene via e non può, ché l’animale è là giù e sempre lo sta fissando: intanto poco a poco da un ramo all’altro sen viene l’uccello, cadendo verso il basso, ed in ultimo, gettando un lamentevole grido, piomba entro la bocca dell’altro”117
Mangusta\Rospo Gigante
L'azione fascinatrice può d'altronde anche essere contrastata specie nei serpenti di piccola taglia e negli anfibi. Un piccolo mammifero ad esempio, la mangusta (Heerpestes griseus), oltre ad una o due specie di uccelli, è in grado di attaccare il punto vulnerabile o zona ipnogena del serpente velenoso e di uscire così vittorioso dalla lotta per la vita o per la morte. Come avviene per il rospo gigante, capita spesso che l'animale attaccato si dimostri, per usare una terminologia che mi è cara, piú « psicoattivo » di certi serpenti.
Lucertola
Racconta ancora il Vogyesi: “Durante una gita assistetti ad un episodio piuttosto singolare. Due piccole lucertole si incontrarono all'improvviso, pensavo che le bestiole si limitassero a giocare al sole ed invece si comportarono in modo del tutto particolare: per circa dieci minuti rimasero completamente immobili come fossero prive di vita guardandosi fissamente l'un l'altra; improvvisamente la piú grande (8-9 cm circa di lunghezza) afferrò la testa dell'altra, che era lunga circa la metà, e cominciò, lentamente, con una calma che faceva onore alla sua specie di animale a sangue freddo, ad inghiottire il corpo del suo simile e ciò le riuscì nonostante il frenetico agitarsi del corpo ancora libero della vittima; solo la coda si rese autonoma, si separò dal resto e sussultò per un certo tempo.” 
Il caso non è unico. Racconta il Tissandier riguardo a questi animali: “Una di esse era tenuta da molto tempo in una scatola, tanto che era divenuta magra ed affamata. Un giorno fu posta in sua compagnia un’altra lucertola più piccola, la quale dopo un certo tempo, allorché era guardata dall’altra, cercava di fuggire, finché non potendo resistere alla fissazione dello sguardo, che la compagna esercitava su di lei, come attratta da una forza superiore, andò a porre la sua testa nella bocca della prima, che l’aveva largamente aperta.”118
Animali / Mammiferi
L’animale più adatto per gli esercizi di fascinazione è il cane (sceglietelo non eccessivamente grosso, meglio un cucciolo). Vi sono varie maniere di operare che trovano la corrispondenza anche nell’uomo.
 Esercizio 3: Influenzamento semplice di un animale: il cane. Una maniera molto semplice è osservarlo semplicemente dopo aver eseguito alcuni degli esercizi di rinforzo dello sguardo indicati precedentemente. Dapprima il cane tenderà a reagire e percepirà il vostro comportamento come una minaccia, magari abbaierà. Poi si allontanerà. Poi però tornerà guaendo e come implorando “non guardarmi così tanto”


Video 1 – Ipnosi Animale
In questo video potete vedere come con lo sguardo sia possibile di fascinare sia un galletto che un coniglio:
http://www.youtube.com/watch?v=aUiHeDXRkHM

Le emozioni di base e la fascinazione Fascinazione per il Potere ed assicurarsi il Partner
“dicono, prendersi fascino pur anche per cosa naturale , vale a dire per una lesione , che si apporti altrui , spesso nascente da odio, amore, invidia del bello, e tramandato per mezza degli occhi119 … in virtù ancora, siccome alcuni opinano , de' celesti influssi , che a render taluno fascinatore concorrono”120
Tutti abbiamo vissuto nella nostra esperienza personale situazioni in cui hanno o sono stati fascinati a qualche grado; abbiamo cioè sentito, anche se per pochi istanti, posarsi su di noi il potere e l’impressione di uno sguardo altrui, rendendoci conto che questo ci trasmetteva emozioni alle quali era impossibile sottrarsi. I meccanismi di fascinazione vengono messi in moto in maniera quasi automatica quando vi siano emozioni primarie potenti in azione.
Lo sguardo innamorato può sedurre e lo sguardo invidioso da una sensazione strana quando viene percepito.
L’analisi del mondo animale ci fa notare come anche l'uomo abbia le stesse esigenze di base degli animali: assicurarsi il partner e la preda. 
Il meccanismo alla base della potenza dell’immaginazione collegata a questi elementi da base avviene in due maniere: sia, in ogni caso, perché i concetti in questione rappresentano degli universali, sia perché quando un’esperienza viene seguita da un risultato positivo (conquista del partner e della preda) tende a diventare una parte del sistema di credenze di una persona ed a restringere la sua attenzione a pochi elementi significativi. 
Nel momento dell’ affascinazione basata su questi elementi quindi raggiungiamo la natura più profonda dell'uomo e meccanismi attinenti al cervello rettiliano.
 Ovviamente nell'uomo le esigenze della preda e del partner prendono un'ampiezza diversa.
Possiamo sintetizzare tre emozioni di base che più di tutte facilitano l'affascinazione.
sesso
fame
paura
Notiamo anche che tutti questi stati emozionali portano ad un incremento dello stato di vigilanza che è l’elemento chiave, assieme al restringimento del campo dell’attenzione, perché avvenga la fascinazione. Perché avvenga la fascinazione è infatti necessaria ENERGIA, e queste emozioni possono attivarla facilmente121.
Sono emozioni primarie, che come umani condividiamo con la totalità degli animali, indipendentemente dalla complessità cerebrale. Tra i fenomeni che avvengono inconsciamente e che caratterizzano tutte queste situazioni si osserva fisicamente un allargarsi delle pupille ed altri fenomeni simili a quella che abbiamo definito “fascinazione di blocco” o “incanto”.122
Queste tre emozioni corrispondono nella vita sociale quotidiana a:
PAURA: lo status o autorità, che pone un soggetto in posizione di obbedienza (collegato ad elementi rettiliani legati alla paura)
SESSO: al rapport  (collegato ad un livello rettiliano che comprende anche il sesso)
FAME: nell’uomo le attività di fascinazione della preda sono sostituite dalle attività di affascinazione per impossessarsi dei soldi  del denaro o di altri oggetti. 

Amore e Fascinazione
Gli occhi di quella gentil foresetta
hanno distretta sì la mente mia
ch'altro non chiama che le', nè disia
(Guido Cavalcanti123)

La fascinazione è da sempre connessa all'amore ed all'influsso di uno spirito su di un altro spirito. 
Quando ci innamoriamo o proviamo attrazione i nostri segnali oculari, inconsci ed incontrollabili, sono il segnale di quello che stiamo sentendo. 
Nella vita di Giacomo Casanova si racconta di quando, dopo che egli aveva avuto un momento di intimità con una signora, le avesse proposto di non andare ad una riunione cui erano attesi poiché gli altri avrebbero potuto leggere nello sguardo di lei quanto era capitato e l’attrazione che vi era tra di loro. Ma questa volle piuttosto andare all’incontro con gli altri, per fare invidia alle amiche sue.
L’analisi dei comportamenti sociali ci spiega quanto importante sia l’occhio.
Gli occhi rendono semplice segnalare o rendersi conto della presenza dell’attrazione iniziale quando lo spazio pubblico non è ancora stato superato, in quanto l’osservazione del bianco degli occhi rende semplice rendersi conto della direzione nella quale una persona sta guardando.
Dopo questo primo elemento, i giochi dello sguardo divengono semplici da giocare. Quando siamo distanti, possiamo prolungare uno sguardo reciproco oltre quello che normalmente sarebbe accettabile; oppure possiamo guardare fissamente, guardar via, e poi ritornare a ricatturare lo sguardo della persona di fronte.
Dopo che è stato stabilito contatto oculare, le regole cambiano. Quando siamo vicini a qualcuno, è semplice rendersi conto di sottili messaggi di disinteresse, cosicché tendiamo a fare più attenzione a quello che riveliamo attraverso i nostri sguardi ed a rispettare la “privacy” dell’altra persona non sostenendo troppo il suo sguardo.
Nello stesso tempo, tuttavia, continuiamo a giudicare le intenzioni in base a quello che è rivelato dagli occhi.
Tempo di osservazione oculare
La mia virtù si partio sconsolata
poi che lassò lo core
a la battaglia ove madonna è stata
la qual degli occhi suoi venne a ferire
in tal guisa, ch'Amore
ruppe tutti miei spiriti a fuggire
(Guido Cavalcanti)

Qui Cavalcanti parla di un altro effetto che gli occhi dell'amata hanno su di lui. Lo sguardo è da sempre legato alle emozioni di amore. Quanto tempo dedichiamo a guardare un’altra persona indica sia interesse che confidenza.
Gli uomini tenderanno a guardare spesso più lungamente e più apertamente delle donne; ed uno sguardo prolungato da parte di una donna è generalmente interpretato come una sfida od un invito. Lo studioso Zick Rubin ha osservato che le persone profondamente innamorate guardano l’uno l’altro molto di più mentre parlano e sono più lente a guardare altrove quando qualcuno entra nel loro mondo. Per confermare questo eseguì un curioso esperimento: pose a delle coppie una lunga serie di domande per cercare di capire quanto si amavano l’un l’altro.  Le coppie venivano poi fatte attendere in una sala e gli veniva detto: lo sperimentatore sarà tra voi tra pochi istanti. In realtà, questo era l’esperimento. Delle telecamere nascoste registravano quanto tempo le coppie si guardavano negli occhi. Più alto aveva totalizzato la coppia col primo test, più tempo passavano a guardarsi l’uno con l’altro. Meno amore avevano dimostrato, meno tempo passavano a guardarsi.
Per dare alla persona amata la sensazione che entrambi siete già innamorati, aumentate la quantità di contatto oculare mentre parlate. 
Portatela al 75 % del tempo. Dovete tuttavia guardare dritti negli occhi per dare quest’impressione d’Amore. Avete mai sentito la frase “non poteva toglierle gli occhi di dosso?”; in realtà, mentre conversa, la maggior parte delle persone tende a guardare brevemente di lato alla fine di una frase, eccetto nei casi in cui sia coinvolto nell’interlocutore. Le persone che si amano non solo si guardano molto mentre parlano, ma anche esitano a guardare altrove anche mentre finiscono di parlare. È molto forte guardare una persona in silenzio, dopo che questa ha finito di parlare.
È quindi una tecnica efficace continuare a guardare il vostro partner anche dopo che questo ha finito di parlare, anche durante i silenzi.

Uno sguardo diretto induce una serie di emozioni legati alla sfida e ci procura un accrescimento del coinvolgimento. 
Occhi
Anche l’occhio interviene nel processo di fascinazione amorosa. Cosa rende i vostri occhi sexy ed invitanti? Semplicemente, le pupille larghe. Il dr Eckard Hess, dimostrò che le pupille più larghe erano più attraenti mostrando due immagini di una donna ad un gruppo di uomini. Le immagini erano identiche eccettuato per il fatto che, in una di queste, Hess aveva ritoccato la pupilla della donna per renderla più larga.
La risposta maschile alla ragazza con le pupille più larghe fu due volte più alta di quella della stessa donna con le pupille più piccole. Lo stesso tipo di risposta fu osservato nel caso di uomini con le pupille dilatate.


Rabbia e Fascinazione
Il nostro maestro Virgilio T. afferma che quando “si arrabbia” allora riesce sicuramente ad ipnotizzare, anche tutti gli antichi avevano osservato che la fascinazione avviene più facilmente in tali circostanze.124
Questa emozione che tende particolarmente a creare fascinazione nel soggetto osservante è125  come l’amore anche questa un’emozione primaria, ma indubbiamente legata all’aggressività ed al dominio.
Il ricercatore Michael Argyle126 ha notato come gli animali che vivono in gruppo, come le scimmie, stabiliscono delle gerarchie di dominio. Molte situazioni sono risolte senza la lotta ma con l'adozione di posture specifiche che spaventano gli altri in quanto legati a stato di rabbia quali: 
Faccia: mostrare i denti, fissare 
Postura: tesa
Movimento: lento 
Quella che viene chiamata “rabbia” è secondo vari ricercatori, strettamente legata al comportamento di “attacco” degli animali che come abbiamo visto coi serpenti molto spesso “bloccano” le loro vittime.
Possiamo pensare che questa incrementi l’attenzione del soggetto osservato grazie a meccanismi inconsci che lo portano ad incrementare l’attenzione nei confronti di un supposto “predatore” ed a reagire sia con uno stato di stupore, sia con uno stato di sottomissione. Del resto, alcuni elementi che caratterizzano l’attacco che hanno forti similitudini con quanto spiegatoci e da noi osservato in Virgilio T, come il realizzare tensione nei muscoli del braccio e nella bocca, oltre che dall’insistere di tutti gli autori sulle “tensioni muscolari”.
Ma l’effetto, oltre che nel soggetto osservato, è anche di accresciuta potenza in quello osservante, in quanto l’incrementata tensione muscolare tende a causare un differente funzionamento cerebrale127 ed a correlarsi all’emissione di onde gamma creando uno stato particolare di coscienza128.
Aspetti motori dell'attacco predatorio.
Varie ricerche, eseguite da Flynn ed altri suggeriscono che un attacco predatorio129, implica l'attivazione di una sequenza precisa. Vi è anche  un differente processare gli stimoli sensoriali con concentrazione della vista. La sequenza comprende allora l'attivazione di processi motori che culminano nel mordere la preda130. 
Un'altra componente è la tensione nei muscoli degli arti dove ricerche sperimentali hanno mostrato anche una contrazione dei muscoli del bicipite.
Anche quando si opera la fascinazione ipnotica, abbiamo osservato la contrazione contemporanea dei muscoli del braccio, che vengono mossi come a “tirare” il soggetto. 
In un attacco predatorio, negli animali è stato inoltre misurato un aumento della contrazione muscolare registrabile all'elettromiografo, superiore a quella osservata nella normale masticazione.
Questo sembra avvenire al fine di permettere l’emissione della maggior forza necessaria durante la predazione.


In nero: attacco predatorio
In bianco: masticazione
In ordinata la frequenza registrata con l’elettromiografo.
Analisi eseguita nei gatti della contrazione del muscolo massetere durante la masticazione e durante l’attacco (di Saul Wiener – riportata da Allan Siegel). Secondo il dr. Lefebure l’accresciuta tensione muscolare ha anche un effetto cerebrale.
Notiamo anche come, le stimolazioni sulle labbra sembrano anche facilitare ed addirittura elicitare negli animali la risposta di attacco. 
Quanto detto qui riguardo al potere della rabbia nella fascinazione può dare una base alla comprensione dei meccanismi delle emozioni negative apparentemente trasmesse attraverso l’occhio131. 
Potere dell’occhio ed emozioni negative
Proprio in rapporto al rapporto tra emozioni e fascinazione, permettiamoci ora una breve digressione, e a titolo di semplice curiosità, riguardiamo la fascinazione da un altro punto di vista molto popolare, probabilmente derivato dalla trasformazione di racconti di persone che avevano visto dei fascinatori agire132.
Da sempre vi è la credenza che attraverso l’occhio non solo le emozioni positive, ma anche le emozioni negative quando legate ad un forte stato emozionale possano trasmettersi. Perciò è nata la credenza in un potere negativo dello sguardo133. La stessa parola “invidia” ha quest’origine134. Riteniamo, concordando in ciò con Virgilio T., che questo pensiero in realtà non sia completamente corretto, in quanto un effetto negativo può essere risentito solo in particolari contesti, e soprattutto solo se vi sia già una “défaillance” che facilita la ricezione dell’emozione.135
Anche San Paolo136 parla dell'azione dell'anima malevola che opera attraverso l'occhio. E come dice Eliodoro137 "di tutti i sensi e passaggi del corpo, la vista è quella che viene messa in azione più facilmente". Certamente vi è la tendenza nell’uomo all’imitazione delle emozioni degli altri. Questa può allora essere la ragione scientifica dietro a tale fenomeno.
Possiamo quindi risentire immediatamente un’emozione di malanimo perché la “copiamo” da un altro. Una ragione neurologica forse alla base di tale effetto  può essere nei “neuroni specchio”, vale a dire nella teoria che è stata formulata che il cervello deputi particolari aree a ripetere e “creare un modello” della persona di fronte.
A questo punto osservando uno sguardo malevolo vi può essere una ripetizione mentale ed una emozione negativa anche in chi è osservato. Il pensiero di un’influenza del genere del resto fu creduto da scrittori antichissimi, ed è tuttora considerato tale, non solo dal volgo, ma anche da uomini di grande intelligenza anche se molte volte a sproposito138. Fin dall’antichità si temeva questo fascino maligno139, che partendo dagli occhi andava ad influenzare le persone su cui cadeva140. È curioso come un primo esempio di questo creduto influsso malefico lo troviamo nella mitologia. Narra Apollonio che dal concubito di Adone con Venere fu concepito Priapo. Giunone presa da gelosia, perché sterile, e sterili erano ancora le sue campagne, camuffatasi da vecchia, simulando di dar aiuto a Venere nel parto, con la mano venefica le toccò l’utero, e fece che il fanciullo nascesse deforme e col pene di incredibile grandezza. A Priapo fu dato il nome di Fascinus, che fu considerato quale Dio e fra le cose sacre dalle Vestali venerato. Egli era il protettore dei fanciulli e degli Imperatori, i quali ultimi ne portavano il simulacro sospeso sotto il carro di trionfo.141
Ecco quindi come da questo dio Fascinus, che proteggeva gl’individui dalla malevolenza dello sguardo altrui, nacque la parola fascinazione.
Gli antichi credevano ancora che l’effetto del mal occhio si potesse estendere dall'uomo sull’animale, onde il verso di Virgilio: Nescio quis teneros oculos mihi fascinat agnos142
Agrippa143, filosofo, ammette alcune passioni veementi dell’anima, capaci di generare malattie di corpo e di spirito, perché nello spirito umano vi è una certa virtù di cambiare, attirare, arrestare gli uomini e le cose, secondo esso desidera.
Olao Magno, Leonardo Vairo, Kircher credevano a un tetro vapore, che da un individuo veniva trasmesso all’altro e gli apportava calamità.
Ma vogliamo richiamare l’attenzione del lettore intorno alle pratiche in uso, così che nell’antichità ai nostri giorni, per premunirsi o per liberarsi dal mal occhio.
Dapprima diciamo che i Romani per allontanare il fascino dagli orti solevano appendervi il simulacro di un membro, siccome è ricordato da Orazio Flacco144, da S. Agostino145 e dal Turnebo146.
Ma facevano anche di più: allorché una giovane andava a marito, per allontanare le influenze negative da lei, la mettevano a sedere sopra un ingente fascino, cioè su di un membro di Priapo.
Era un gingillo questo, che i Romani tenevano appeso ed effigiato dappertutto, come  lo dimostrano le insegne di alcune case e mille oggetti, che furono estratti dalle rovine di Pompei; ed è perciò che oggigiorno coloro i quali temono d’esser stati malignamente fascinati, portano rapidamente la mano a quell’organo.
Questo po’ di storia che abbiamo brevemente cennata ci dà la spiegazione di tale gesto, di cui molti non ne conoscono l’origine né la tradizione.147
Fisiologia dell'affascinazione nella conversazione
Potete incominciare ad esercitarvi utilizzando il potere della fascinazione anche in una conversazione quotidiana. E come nell’animale affascinato, anche nell’uomo possiamo osservare una modifica di alcune caratteristiche: ad esempio: un inizio di rilassamento della mascella, dilatazione della pupilla etc...
In tutti questi casi vi è un cambiamento dell’attenzione della mente critica ed una maggiore attenzione nei confronti dell’interlocutore.
Vi è quindi una “affascinazione quotidiana” che spesso non notiamo, ma basta portarci l’attenzione sopra per rendersi conto che normalmente è molto più frequente di quanto a prima vista non si sospetti.
Esercizio 4 Osservazione diretta. Mentre parlate con una persona ed aver effettuato gli esercizi di rinforzo dello sguardo della seconda parte del libro osservatela mentre parlate. Noterete facilmente dilatazione delle pupille e riduzione del battito delle palpebre (o accelerazione nel caso il soggetto abbia “paura dello sguardo”)
Effetti della Concentrazione Oculare
Nec enim, ullum reperias in humani corporis fabrica organum, quod tanta spirituum copia scateat, et ex quo eorum fulgor usque adeo emicet, ut de oculi pupilla certum est148
(Non c’è nessuna parte del corpo umano dalla quale traiamo tante informazioni e dalla quale scaturisca tanto fulgore quanto dalla pupilla dell'occhio)
La fascinazione più rapida e potente avviene attraverso l’occhio. Ma perché questa avvenga pienamente è necessario qualcosa di più che il semplice atto fisico del guardare. Per i migliori effetti vi deve essere uno sguardo particolare, fisso e concentrato.  
Ma perché bisogna proprio utilizzare l’occhio? Quali sono in realtà gli effetti della concentrazione oculare? Esaminiamo ora le varie teorie che gli studiosi hanno formulato per rispondere a questa domanda.
La teoria dell’iperattenzione
Alcuni hanno considerato la concentrazione oculare un "crampo dell'attenzione"149. Infatti, per giustificare il fatto che una persona fascinata seguisse, negli stati estremi e più concentrati di fascinazione, totalmente quanto suggerito hanno supposto che, quando un soggetto ha la sua attenzione totalmente concentrata su di una sola idea, esegue l'atto corrispondente se l'idea è un atto, prova l'allucinazione corripondente se l'idea è una visione. In uno stato normale, altre idee entrerebbero in competitizione. Ma nella concentrazione totale un solo pensiero può occupare la mente. L’idea suggerita è quindi una specie di monoideismo. E se niente distrae invece il soggetto esegue l'idea fino alla fine. 
La teoria della “distrazione estrema”
La teoria dell'”iperattenzione” è stata molto contestata e sotto un certo punto rovesciata, poiché la si è voluta sostituire con quella della distrazione estrema. Il punto di vista qui è l’opposto. Un soggetto che concentra l'attenzione su di un punto dimentica tutto quello che lo circonda non perché la sua attenzione esageri la sua sensazione, ma bensì perché sopprime tutto quello che è estraneo a questa sensazione.
In altre parole è la fatica che viene rapidamente in uno stato di attenzione concentrata che rende distratti all’esterno. Ed in questo stato di distrazione creata dalla fatica una suggestione è subita ed eseguita. Una conferma di ciò potrebbe essere ad esempio che il magnetizzatore Lafontaine150 dichiarava che preferiva operare su soggetti che facevano resistenza perché se la loro fatica era più rapida si trovavano più facilmente vinti. Anche Pierre Janet ha ripreso questa idea151. Per lui infatti i soggetti ipnotizzabili sono al colmo della distrazione ed è per questo che se si depositano in loro delle idee li muovono come delle macchine. 
Tuttavia la distrazione che consegue alla fatica se spiega il deposito dell’idea e quindi può spiegare l’aumento di memoria, non spiega il fatto che venga messa in atto. Infatti dal pensiero all’azione è necessario un mezzo. Le teorie dell’ottocento per spiegare come mai questo al termine di ciò un’idea venisse adottata  introdussero allora un termine intermedio: “isterismo”, oppure, seguendo Ochorowitz152 che ha molto investigato l'aspetto paranormale nell'ipnotismo, che  segue in parte la teoria ma lo vede leggermente diversamente vedendolo non patologico e piuttosto com “piziatismo”153.
Osservazione
Tuttavia anche questa teoria ha due punti deboli. Il primo è di supporre uno stato particolare (isterismo, oppure piziatismo) mentre nella pratica vediamo che comunque tutti possono arrivare allo stato di fascinazione. Il secondo è che se il soggetto fissa, deve per forza effettuare un movimento di accomodazione e quindi contrarre i muscoli. Quando la fatica arriva allora i muscoli ciliari e destri interni dovrebbero stancarsi e distruggerebbero la visione, come il corridore stanco non cade in ipnosi, ma cade semplicemente. Supporre il contrario significherebbe supporre che la fatica psicologica aumenta la resistenza dei muscoli alla fatica fisica. 
La teoria della disaggregazione
Perché si abbia fascinazione proponiamo ora un altro punto di vista che è supportato da tutte le nostre esperienze pratiche. Non vi è bisogno di uno stato particolare. È uno stato che tutti possono raggiungere e corrisponde ad una disaggregazione dell’ego, intendendo come “ego” la nostra “personalità”, il nostro “io” automatico. Il termine è simile a quello che alcuni americani definiscono come “superare il fattore critico”154, anche se nel caso della fascinazione il termine più esatto è “rompere il fattore critico” in quanto i risultati sono più potenti.
Il nostro maestro Virgilio utilizzava infatti l’espressione “rompere il punto”. Detto in altri termini attraverso lo sguardo concentriamo, iniziamo un fenomeno di distrazione, ma il punto culminante è nel creare una specie di  disaggregazione psicologica.  
Come dicevano gli antichi alchimisti, “bisogna rompere l’oro per rifare l’oro”, ovverosia dobbiamo rompere la nostra ragione fissa, il nostro meccanismo mentale che mantiene la nostra personalità. Finché un soggetto mantiene solide le sue sintesi mentali in ogni istante, continua a mantenere il suo modello del mondo ed è difficile introdurre in lui delle idee che si trasformino in impulsi automatici.
Corrispondenze orientali
Se guardiamo i corrispondenti orientali delle tecniche di concentrazione e fissazione dello sguardo osserviamo che esercizi simili sono eseguiti dagli yogi per raggiungere il samadhi. L’esercizio, chiamato “Tratak”, viene condotto fissando un punto, una candela, un oggetto, uno specchio, la lune ed anche il sole (con speciali accorgimenti).
Un esercizio particolarmente significativo è la fissazione della punta del naso che aiuta ad indurre particolari stati di meditazione.
Esercizio 5 Osservate la punta del vostro naso.
 Vi renderete conto ben presto che non sempre i vostri occhi sono egualmente attivi. Infatti a volte vedrete di più il lato destro del naso, a volte il sinistro. Esercitatevi a vedere i due contemporaneamente. Quest’esercizio migliorerà la vostra coscienza del vostro funzionamento emisferico.
 Ma il fine non è solo questo. Alessandra David Neel ci conferma che una delle ragioni chiave per cui tali esercizi vengono eseguiti è di superare gli aggregati di coscienza.
Per queste tecniche orientali, la semplice fatica non può esserne la chiave. Se la fatica ne fosse la chiave, come mai i testi yogici dicono che sono riservati ai pochi, agli eletti? Se la semplice stanchezza ne fosse la chiave ovviamente tutti coloro che praticano l’attenzione prolungata cadrebbero in quello stato.
La concentrazione oculare provoca normalmente la chiusura degli occhi. Ma in questo caso si ha un’ipnosi che come è intesa normalmente è più legata all’aspettativa che si congiunge alla fatica. La fascinazione appare uno stato diverso perché il soggetto rimane con gli occhi aperti, spalancati, deconcettualizzando.
Se allora noi abbandoniamo l'idea che la concentrazione oculare debba per forza provocare l'ipnosi, ci dobbiamo chiedere cosa provoca?
Nel caso dello Yoga viene detto a volte che la risposta è che la concentrazione oculare è un mezzo di concentrare lo spirito per rendere più intensa la meditazione.
Abbiamo quindi un mezzo fisico (gli occhi), che opera sulla mente, e su di un particolare tipo di concentrazione mentale.
La simbolica della fissazione del pensiero
Uno tra i compiti più importanti degli occhi è l'identificazione delle direzioni155. L'"estensione", considerata da Descartes l'essenza dello spazio, diventa tridimensionale con la percezione delle direzioni. Nell'uomo, l'orientamento verso un oggetto ha un correlato psicologico nella cosiddetta "localizzazione egocentrica". Questa è la localizzazione dell'oggetto visto in rapporto al suo egocentro visivo. La posizione di un oggetto è normalmente determinata primariamente dalla posizione dell'immagine retinica. Ma nel caso di un oggetto fissato in particolari posizioni, o senza più nistagmi (cioè movimenti laterali per identificare lo spazio intorno) dopo un poco la posizione dello stesso non è più così sicura a seguito di una serie di alterazioni fisiologiche della vista.
Può allora intervenire un differente funzionamento della mente, meno orientata ad uno scopo specifico e più aperto alle potenzialità156.
Una non identificazione della posizione di un oggetto può anche essere ottenuta chiudendo gli occhi, ma in tal caso anche certe funzioni motorie ed attive dell’uomo vengono lasciate da parte.
Per tutte le tradizioni che utilizzano la concentrazione oculare a scopo di meditazione, la fissazione oltre ad essere un mezzo materiale per fissare il pensiero ha anche uno scopo ulteriore. Cioè realizzare all'esterno l’insensibilità completa ed all'interno la possessione di sè completa157 ma in maniera attiva È cioè una retroversione dall’esterno, dalle forme sulle quali si fissa il nostro io e che ci “mangiano” per prendere possesso del nostro mondo interiore. Questa possessione quando eseguita in esercizio auto condotto è operata attraverso un particolare sforzo, che non è operato più dal conscio, dall’ego, bensì avviene ad opera di una parte più vasta di noi, un noi stesso de concettualizzato, quella parte di noi che è prima dei pensieri che costituiscono la base della nostra personalità.
Proprio il fatto che il punto di partenza e di appoggio non sia la nostra personalità abituale, che anzi viene superata nell’esercizio, spiega la difficoltà di esso ed il fatto che il raggiungimento di tale stato nello Yoga sia considerato “per pochi”.
La fascinazione condotta da un’altra persona
La difficoltà ad eseguire l’esercizio di concentrazione da soli, scompare quando si è condotti da qualcun altro. Quando  vi sono due persone, la fascinazione può quindi essere uno strumento con la quale possiamo aiutare un’altra persona a superare le sue limitazioni ed ad entrare in uno stato espanso oltre il suo ego. Quando questo processo è svolto in un ambiente adeguato ed accompagnato da un’intenzione e da un senso possiamo ottenere risultati anche di livello più alto e spirituale ed in questo senso è probabile che molte antiche iniziazioni fossero condotte con lo sguardo.158
Amnesia e Ipermnesia nella fascinazione
Una tra le caratteristiche della fascinazione intensa che più ci stupì fu la frequente “amnesia istantanea” che si creava nei soggetti durante le dimostrazioni sperimentali o terapeutiche.
A volte anche una esperienza di poche decine di secondi è sufficiente perché il soggetto sia totalmente amnesizzato, cioè dimentichi totalmente l’esperienza. 
All’inizio rimanevamo stupiti all’azione di Virgilio T., ma rimanemmo ancora più stupiti dopo esserci resi conto che riuscivamo anche noi. Mentre prima l’amnesia era un fatto raro o doveva essere suggerito, con la fascinazione poteva avere una frequenza superiore al 50% dei casi. 
Spesso contiamo prima di lasciare la concentrazione “uno, due, tre!” ed il soggetto spesso ricorda il solo numero tre.
Nella letteratura del secolo attuale, basata sulla parola e su un tipo di ipnosi basata sulla chiusura degli occhi vi è rarissima (se non nulla) testimonianza della possibilità di amnesie così rapide159. Una spiegazione che possiamo cercare di dare al processo che verifichiamo sovente è il seguente: attraverso la fascinazione noi creiamo nel soggetto uno stato di iperattenzione. In pratica si verifica uno stato di accentuata vigilanza. Si tratta di uno stato di eccitazione in cui il sistema nervoso simpatico pompa gli ormoni, i neurotrasmettitori, e i peptidi necessari allo stato di svegliezza. Durante il fenomeno si verifica la cosiddetta “visione tunnel”. Questa visione tunnel riduce il campo visivo dell'ipermnesico.  Parte di quello che è perso in tale stato è la percezione del proprio stato di essere e quindi in quel momento vi può essere analgesia spontanea.160 
Come in una carrozza su di un ottovolante che prima sale e poi ridiscende, al risveglio, l'amnesia può essere collegata allo stato opposto in quanto la persona scende in uno stato di rilassamento parasimpatico. Questo può spiegare perché così spesso quando eseguiamo l'ipnosi basata sulla fascinazione, creando quindi uno stato di concentrazione focalizzata questa sia seguita più facilmente da amnesia, vale a dire  la memoria di quel che è successo sia molte volte assente.

Fascinazione e Telepatia
“Fascinatio autem est vis et actus imaginationis intensivus in corpus alterius” (Francis Bacon)
“La fascinazione è la forza e l’atto dell’imaginazione intensiva sul corpo di un’altra persona161”
È esperienza comune di “sentire di essere guardati”, quando magari qualcuno ci fissa da dietro. Spesso, abbiamo l’impressione di intuire la personalità di qualcuno da un semplice sguardo. Nei nostri corsi abbiamo varie volte sperimentato questo con i nostri allievi in facili e semplici dimostrazioni.
Questi non sono che alcuni dei molti esempi nei quali verifichiamo anche una serie di effetti di tipo apparentemente extrasensoriale162, in particolare curiose esperienze pratiche di telepsichia e di telepatia163.
Le ricerche scientifiche
Lo sguardo sembra avere oltre agli effetti conosciuti di influenzamento spiegabili in maniera psicologica, anche uno strano potere ulteriore, di essere ad esempio percepito anche se non guardiamo direttamente la persona (ed il ricercatore Sheldrake ha effettuato varie sperimentazioni al riguardo: 1999, 2000)164, recenti ricerche hanno mostrato che percentuali variabili tra il 70% ed il 97% della popolazione afferma di aver vissuto tali esperienze165.
In rapporto alle sperimentazioni citate in nota effettuate con sperimentatori casuali, questo fenomeno si intensifica nelle esperienze di fascinazione. Questa in effetti è accompagnata sempre da una forte intenzione e volizione, realizzando così un tipo di concentrazione dell’occhio che non è tanto solo della mente conscia, ma soprattutto del nostro io più vasto che guarda attraverso l’occhio. In pratica è come se connettessimo la potenza del nostro inconscio alla nostra osservazione.
Il nostro maestro Virgilio T. a questo proposito ci si è rivelato particolarmente esperto in un qualche cosa che chiama “ipno-telepatia” nel quale influenza persone a distanza. Ci raccontava di una volta che, solo fissando una persona le aveva trasmesso una canzone che lei aveva poi canticchiato. Anche noi seguendo le sue istruzioni siamo riusciti a produrre di tanto in tanto fenomeni estremamente significativi e comunque interessanti. 
Sperimentazioni varie
Il concetto base da cui si parte per ottenere questo tipo di reazioni è sempre la concentrazione dell'attenzione.  Partendo da questa seguono poi una serie progressiva di esercizi di apprendimento. Il primo è: 
Esercizio 6
A tavola, in vettura, etc. scoprirete che se colui che vi sta dirimpetto è un soggetto che risponderà facilmente alla fascinazione mentale, eseguirà i movimenti che gli suggerite mentalmente. Per ottenere questo effetto, mentalmente, rappresentatevi tutta la traiettoria del movimento, sforzandovi di volere che si compia. Per incominciare, proponetevi delle cose semplici : per esempio lasciar cadere un oggetto che ha in mano, voltare il capo, etc.166
Esercizio 7
Collocatevi dietro qualcuno, a tre quattro metri, fissate con calma il vostro sguardo sia sulla nuca, sia fra le due spalle e rappresentatevi mentalmente il movimento che farebbe questa persona se fosse punta fortemente in tal posto: la vedrete dare dei segni d'impazienza, portare la propria mano al punto fissato, scuotere le spalle o voltarsi, spesso tutto ciò insieme. Nota: non distaccate lo sguardo.167
Esercizio 8
Simile al precedente, però da eseguirsi in un luogo dove vi siano più persone. Stando seduti fissare lo sguardo alla nuca di una persona di fronte, ed ordinarle mentalmente di guardare una delle altre persone presenti. L'esercizio va praticato con forza, ma senza precipitazione, Nota: mantenere il silenzio su quello che si sta facendo.

Ulteriori esperienze con amici. 
È meglio operare con persone che si conoscono e con le quali ci sia un “feeling comune”. Ogni esperimentatore deve adottare il metodo che si rivela il più opportuno nel caso suo, ed il più delle volte è il caso che glielo fa scoprire. Molti soggetti sono migliori percipienti telepatici nell’ipnosi ed in determinati stati di essa, mentre alcuni lo sono altrettanto nella veglia; certuni percepiscono egualmente bene qualunque idea od immagine venga loro trasmessa, altri non sono sensibili che a determinate specie di queste; alcuni si trovano in rapporto telepatico con un solo o con pochi agenti, altri con tutti; ed altri infine possono ricevere un'influenza telepatica da qualsiasi persona anche lontana e non conscia dello esperimento. È anche necessario avvertire per norma di chi vorrà dedicarsi ad esperimenti, che un insuccesso in determinate condizioni non basta per far negare, a priori, la possibilità di un risultato positivo in altri. Trattandosi di fenomeni non solo mentali ma telepatici, dobbiamo naturalmente aspettarci la possibilità di azioni perturbatrici trasmesse mentalmente da qualche persona presente (od anche lontana) benché non abbia parte diretta nell'esperimento. Perciò, anche con soggetti, che mostrarono indubbiamente facoltà telepatiche, i successi si cambiano facilmente in insuccessi, qualora le condizioni dell'esperienza vengano alterate, per variazioni o nell'ambiente in giuoco.
Ecco per iniziare un esperimento da noi eseguito varie volte nei corsi ed insegnatoci direttamente da Virgilio T.:
Esercizio 9 
Con un amico, fatelo stare in piedi o sedere. Mettetevi a tre metri, fissatelo alla nuca e pensate ad un braccio che volete sollevare. Allo stesso tempo sollevatelo. Il vostro amico dovrà indovinare. 
Esercizio 10
Continuate l’esercizio precedente sollevando un arto in genere
Si può continuare cercando di trasmettere un'immagine, una sensazione, od anche un movimento.
Ecco un altro esercizio insegnatoci da Virgilio T. per esercitarsi e sviluppare l’intuizione proprio in vista dell’esercizio precedente:
Esercizio 11
accendere la televisione e, solo ascoltando l’audio, indovinare facce ed atteggiamenti delle persone presenti. Ogni tanto voltarsi e controllare.
La trasmissione del pensiero è sovente designata come telepatia. Notiamo primariamente che tale termine non è assolutamente corretto dal punto di vista etimologico, in quanto sarebbe più corretto dire "telefronesia", riattaccandosi alla radice greca corrispondente alla parola "pensare"168.
Esercizio 12
Scegliete ora qualcuno su cui abbiate avuto successo nei precedenti esperimenti e che sapete dove si trova quando eseguite l'esercizio. Mettetevi in luogo in cui siate sicuro di non essere interrotto o disturbato per cinque o dieci minuti almeno. Essendo che in questo caso le difficoltà sono superiori a quelle incontrate precedentemente sarà cosi preferibile scegliere un luogo in cui le condizioni siano il più possibile adatte alla concentrazione. Ponetevi se è possibile in una quieta camera e sedetevi con le spalle alla luce o meglio ancora se la camera è completamente scura. Chiudete gli occhi e pensate intensamente al vostro soggetto come se fosse a voi davanti. Formatevi mentalmente l'immagine del come vi apparirebbe il vostro soggetto se vi fosse presente; cercate di vederlo cogli occhi della vostra mente. Una volta impressavi detta immagine pensate al luogo in cui il soggetto può trovarsi in detto istante. Se il luogo vi è famigliare notatene mentalmente i contorni e come riuscite in questo, trasferite l'immagine del vostro soggetto in questo luogo. Guardate alla faccia del soggetto, e fissate la vostra visione mentale in un punto tra i suoi occhi e la radice del naso. Impiegate tanta intensità nel fare questo quanta ne mettereste se il soggetto vi si trovasse davanti. Non lasciate divagare i vostri pensieri per un solo momento, ma concentrateli sul soggetto e sul luogo in cui questi si trova. Cominciate le vostre suggestioni nel modo seguente: "Voi state pensando a me; non potete trattenervi dal pensare a me:" "Voi provate un interesse insolito per me; voi temete ch'io non stia bene di salute." "La prima volta che mi rivedrete mi domanderete notizie della mia salute." Ripetete queste suggestioni mentali per parecchie volte, tenendo sempre la vostra mente concentrata sul soggetto. 
È facile osservare che questo esercizio costituisce come uno sbalzo rispetto al precedente ed è molto più difficile, ma è necessario fare un esperimento di questa natura al fine di mettere lo studente in grado di verificare i risultati dei suoi sforzi. Una ragione particolare della maggiore difficoltà di questo esperimento sta nel fatto che lo studente tenta di creare nella mente del soggetto un sentimento di interesse laddove non può esservi causa reale di interessamento. E sempre più difficile di trasmettere una suggestione mentale quando i fatti del caso sono diametralmente opposti alle suggestioni stesse.

Sarebbe sorprendente se lo studente riuscisse nella prima volta che prova questo esperimento, ma ripetuti sforzi porteranno certamente a convincenti risultati. Raccomandiamo caldamente di non proseguire avanti nello studio di questo corso fino a che non sia riuscito nell'esperimento precedente. Molte cose dipendono da questo punto. La prima volta che voi effettuerete questo esercizio sia tutto che in parte vi convincerete di avere afferrato un principio molto importante.

Esercizio 13
Questo esperimento quantunque ancora più difficile é interessantissimo. Si tratta di influenzare una persona che al tempo in cui voi esperimentate trovasi in luogo a voi sconosciuto. Scegliete qualche persona di vostra conoscenza e colla quale abbiate relazioni intime e piacevoli. Cercate un'ora del giorno in cui detta persona non sia troppo preoccupata. Mettetevi in qualche quieta camera o luogo qualsiasi dove non siate disturbato e sedetevi in una confortevole posizione. Osserverò qui che molti trovano più facile concentrare la loro mente, mentre sono coricati. Questo non ha alcuna importanza; potrete sedervi o coricarvi come meglio trovate conveniente. Chiudete gli occhi e restate per alcuni minuti perfettamente tranquillo; respirate attraverso alle narici e fatelo profondamente. Concentrate quindi la vostra mente sulla persona che volete influenzare. Continuate a pensare a detta persona fino a che potrete distintamente vederla pure avendo gli occhi chiusi. Non lasciate divagare la vostra mente fino a che ogni lineamento del viso di detta persona vi sarà perfettamente distinto. Separate la vostra mente dal vostro corpo, ed immaginate voi stesso con detta persona prima in un luogo e poi in un'altro. Ad un certo momento proverete l'impressione che un cambiamento ha avuto luogo. Il soggetto può non apparirvi più come era prima; può essere in altre differenti attitudini, forse seduto od occupato a qualche lavoro. Non appena proverete questa impressione non fate altri tentativi per cambiare i vostri dintorni. Rimanete mentalmente dove vi trovate, tenendo sempre gli occhi intentamente fissi alla base del cranio od alla radice del naso. Potrete allora incominciare a dare suggestioni mentali, le quali devono essere date con tutta la forza ed intensità di cui siete capace. Le vostre suggestioni dovranno essere sul genere delle seguenti. "Voi pensate a me." "La vostra mente è a me rivolta." "Verrete al più presto possibile e mi direte che avete pensato a me." "Voi non sarete capace a rimanere lontano da me per qualsiasi durata di tempo ." Ripetete queste suggestioni cinque o sei volte mettendovi tutta la vostra anima nel darle. Lo studente che può eseguire questo esercizio anche solo fino a realizzare un cambiamento di contorni si è approssimato ad un punto confinante colla chiaroveggenza. Benché questa non sia vera chiaroveggenza ne è tuttavia cosi simile da essere degna di nota. I più fortunati chiaroveggenti sono capaci di dare una vivida ed accurata descrizione di luoghi da loro mai veduti e compiono questi rimarchevoli esperimenti grazie allo loro abilità di far viaggiare la mente. È una questione molto discussa tra gli scienziati se la mente lasci o no il corpo, ma è convinzione generale che la mente, almeno quella incosciente, si separa dal corpo materiale. Noi non discuteremo questo punto, ma lo studente dovrà impegnare tutta la sua attenzione in questo esercizio, essendo esso della maggior importanza.

Prima di provare ad eseguire questo esperimento, leggete bene queste istruzioni tre o quattro volte, fino a che vi si saranno completamente fissate in mente. Una delle cose più difficili nella trasmissione del pensiero è di istruire una persona sul come usare la mente. Le parole sembrano inadeguate per questo tema ed è per questo che abbiamo incominciato con semplici lezioni per procedere gradualmente in più difficili fasi.
Ulteriori Elementi
Due sono le persone che hanno importanza in tali esperimenti: il trasmettitore ed il ricevente.
Le esperienze mostrano che più c'è rapport e contatto tra i due più i fenomeni sono facili da osservare.169 Un training approfondito da parte del fascinatore, ed una notevole sensibilità da parte del fascinato sono i successivi elementi necessari. 
“Il ruolo del fascinatore è molto complesso: l'immagine dell'azione da compiere ed il pensiero di trasmetterli al suo soggetto non devono abbandonarlo neppure per un secondo. La forma di ogni oggetto deve disegnarsi con tutti i dettagli nella sua mente al fine di imprimersi nella mente del ricevente. Se noi ad esempio suggeriamo di vedere un paesaggio con animali, edifici, alberi, etc... dobbiamo immaginarlo noi stessi e suggerirlo successivamente avendo come obiettivo il cervello del nostro soggetto e la volontà piena che lui li veda, ordinandoglielo quasi. Nel momento in cui operiamo, niente deve distrarci. Anche se ci fosse un terremoto, non ce ne accorgeremmo, tanta è la concentrazione all'opera. Tuttavia, dato che si tratta solo di pochi secondi, l'operatore non se ne rende neppure conto a causa del profondo distacco da tutto quello che non è il suo soggetto. Se noi invece che inviare un'immagine vogliamo inviare degli elementi sensoriali, la maniera di operare è identica, e l'operatore deve provare lui stesso la sensazione del gusto e dell'odore che vuole inviare al suo soggetto. Ovviamente, nel caso in cui l'odore è sconosciuto o poco familiare, l'unica cosa che potrà essere trasmessa è la parola.”170
Stati Simili alla Fascinazione
Lo stato di "Charme"
Nel medioevo si racconta di maghi ed alchimisti capaci di catturare gli altri con lo sguardo e le parole, di far apparire castelli incantati, laghi favolosi. Attualmente la parola “charme” è rimasta nell’uso quotidiano per indicare lo stato di disponibilità che una persona educata può creare in un’altra. 
Il fenomeno si presenta nel caso di fissazione accompagnata da movimenti magnetici.171 Lo «charme» è la capacità di attirare lo sguardo altrui e si collega ad un leggero stordimento che la persona prova, favorevole alla suggestione verbale. Anche questo fenomeno non è solo umano. Vi è uno stato simile che osserviamo anche nei cigni come ci è narrato dal Volgyesi172. Quando sono fissati girano il lungo collo per continuare a fissare l’operatore. In pratica lo charme è essenzialmente ottenuto con procedimenti simili alla fascinazione, ma senza utilizzo di particolare forza fascinativa bensì piuttosto aiutandosi con suggestioni verbali e metodiche magnetiche.
Il soggetto non può distogliere lo sguardo dall'operatore, e quindi lo stato si differenzia dalla fascinazione ipnotica classica dove il soggetto può anche rimanere con lo sguardo fisso nel vuoto. Inoltre nella fascinazione classica molti soggetti non ricordano più niente, mentre nello "charme" la memoria è abitualmente mantenuta. Ecco perché lo “charme” potrebbe essere anche ritenuta una forma “soft” di fascinazione.
Può essere comunque la prima parte di un processo fascinativo più completo. 
Esercizio 14 Metodica sperimentale per ottenere lo stato di charme nell’uomo
Nell’uomo si ottiene effettuando dei passi magnetici (vale a dire muovendo le mani a lato della testa) mentre osserviamo direttamente il nostro interlocutore. Fissate intensamente alla radice del naso il vostro interlocutore ed al contempo effettuate dei passi magnetici.
Affascinazione Subliminale
Oltre alla fascinazione normale finora considerata esiste anche l’affascinazione subliminale, operata attraverso microsegnali che progressivamente creano uno stato mentale. La fascinazione normale è basata sullo sguardo diretto. La fascinazione subliminale è invece più basata su di una serie di elementi comunicazionali quali toccamenti e parole miste all’uso sapiente dello sguardo.
Con lo sguardo: guardiamo a tratti
Con il gesto: toccamenti
Con il suono: musiche o altre stimolazioni
Esercizio 15 Come guardare a tratti. 
Guardiamo intensamente il nostro soggetto “a tratti” quando vogliamo trasmettere intensamente quello che pensiamo.
Passi preliminari per diventare dei buoni fascinatori
È possibile utilizzare il potere dell’affascinazione per ottenere risultati nella vita, per guarire, ed anche su sé stessi. 
Sia che vogliate migliorare il vostro sguardo per le relazioni, per far innamorare, per convincere, oppure che lavoriate in ambito terapeutico, per arrivare a tale obiettivo è necessario un percorso specifico in cui il primo punto è incominciare a prendere controllo della nostra attenzione.
Sviluppare l’Attenzione
Per guidare un altro dobbiamo prima infatti essere capaci di guidare noi stessi. Quando infatti viene operata fascinazione, ad esempio a scopo terapeutico, la mente del cliente è guidata in una particolare maniera.  Questo significa essere capaci mantenere il “focus” della mente su quello che uno desidera realizzare o in ogni caso in una direzione specifica.
Anche in occidente ha importanza l’attenzione del soggetto. L’ipnotista americano Milton Erickson173, ad esempio, era un maestro nel guidare l’attenzione. Portava il soggetto a rendersi conto di particolari minimi delle proprie reazioni, e da lì lo guidava a scoprire i propri stati d’animo e le proprie risorse174.
Anche in oriente l’attenzione è considerata una delle caratteristiche base per lo sviluppo delle capacità mentali.175  Il lavoro dello studente è portato presso tali scuole a controllare e guidare progressivamente la sua attenzione fino ad ottenere risultati incredibili. Il primo passo di tale tipo di concentrazione è chiamato “dharana”.176
Una mente che vaga compie molto poco. Uno può ripetere suggestioni senza fine, ma se non sono focalizzate nel "campo d'attenzione" della mente produrranno piccolo effetto. La concentrazione è l'elemento basilare nel focalizzare l'attenzione, e poiché è così importante per l'ipnosi, è bene considerare le seguenti leggi:
Un atto di attenzione (un atto di focalizzazione concentrata) è necessario per ogni espressione di coscienza
Più concentriamo la nostra attenzione su di un particolare argomento meno notiamo altre sensazioni.
Più ci concentriamo sull’osservazione di un oggetto meno notiamo le nostre sensazioni interne. Il corpo allora spesso reagisce spontaneamente e si rilassa. 
Dare realtà alle proprie idee
Non potete realizzare qualcosa che non esiste prima nella vostra mente. Tutto quello che l’uomo ha realizzato è stato prima creato immaginativamente.  L'idea da immaginare deve quindi avere realtà. Uno tra i metodi migliori è l'utilizzo di più sensi assieme per creare un'immagine.  È questo il primo livello di sviluppo di tale capacità. Presentiamo qui alcuni esercizi di differente origine.
Esercizio 16: Esercizio di attenzione semplice.
Per questo esercizio177, oscurate la vostra stanza e focalizzate una luce su di un quadro alla parete. Sedetevi confortevolmente di fronte al quadro, e osservatelo. Osservate attentamente ogni dettaglio dell'immagine. Studiate ogni linea, ogni ombra, ogni colore, ogni minuto dettaglio; è stupefacente la quantità di dettagli che possono essere individuati in una semplice immagine quando uno la osserva. Concentratevi e assorbitevi nell'immagine così intensamente che ogni cosa attorno a voi sembri svanire. Più riuscite a fare questo, più potentemente la legge dell'attenzione entra in gioco e le impressioni esterne cessano di esistere. Anche il vostro corpo si perderà nella concentrazione. Questo esercizio fornisce un eccellente esercizio nello sviluppare "la fissazione dell'attenzione", e rinforzerà il vostro dirigere la coscienza in concentrazione diretta. Praticate questo esercizio più volte, utilizzando una differente immagine ogni volta
Esercizio 17: secondo esercizio di attenzione
Quest'esercizio è anche molto adatto per crearvi uno sguardo potente. Scegliete un punto, una lettera su di un libro o un qualche altro piccolo elemento e incominciate a fissarlo senza battere le ciglia e con intensità; tutta la vostra attenzione deve essere diretta sul punto. Quando vi viene da battere le palpebre, interrompete. Questo perché quando vengono battute la mente cambia178. Quando una cosa interessa le palpebre non battono. Cercate di aumentare gradualmente il tempo durante il quale rimanete senza sbattere le palpebre: potete iniziare con qualche decina di secondi e poi aumentare gradualmente fino a raggiungere un minuto, incominciate allora ad aggiungere un minuto alla volta finché non arrivate ad un quarto d'ora. Riposate sempre un pò gli occhi tenendoli chiusi dopo aver fatto quest'esercizio. In teoria potreste tenerli chiusi per lo stesso periodo e lavorare in quel momento sulla visualizzazione, cercando di rivedere quello che avete appena osservato. Non sfregateli mai con le mani per non irritarli. Questo esercizio è molto valido e uno dei migliori per chi vuole imparare ad ipnotizzare velocemente ed efficacemente.
Esercizio 18 
Sforzatevi di leggere ogni giorno una pagina di un libro senza chiudere mai gli occhi, a viva voce
Esercizio 19 
Un altro esercizio che potrete fare spesso e con molto vantaggio é fissare un oggetto un poco distante, avvicinarsi ad esso vedendolo sempre, e senza mai abbassare le palpebre
Esercizio 20 – concentrazione allo specchio
Di fronte ad uno specchio eseguite i seguenti passaggi: 
Con una luce non troppo forte e senza interruzioni, respirate lentamente e guardate la vostra faccia in uno specchio. L'ideale è praticare questo quando siete un poco stanchi, ma non troppo
Rimanete in uno stato rilassato e focalizzatevi sul punto centrale, un occhio o la vostra fronte.
In breve tempo potrete sentire un calore nel retro del collo. A questo punto continuate a fissare
Questo calore è la vostra energia. Potete immaginare di aprire ora una porta
a questo punto vedete una luce bianca attorno a voi ed osservate l'immagine che cambia
Esercizio 21 – eliminare il mal di testa
L’esercizio precedente potrebbe lasciare una leggera sensazione di mal di testa. Potete facilmente eliminare i mal di testa conseguenti a quest'esercizio piazzando una mano sul cuore e l'altra sulla fronte. Successivamente togliete la mano dalla fronte e mettetela sul retro della nuca. questo elimina la sensazione.
Esercizio 22 - aura
Potete utilizzare la stessa tecnica per vedere quella che viene chiamata “l'aura”.
Rilassatevi e dirigetevi interiormente verso il vedere l'aura del soggetto. Respirate lentamente. Guardate attraverso o attorno al soggetto. Quando defocalizzate appare una luce di contorno.  
Sviluppare la "Forza Fascinativa"
Il detto popolare dice che gli occhi sono lo specchio dell’anima. Ogni occhio ha un precisa potenza. Questa è in rapporto al grado di vitalità dell’uomo, così come alla sua attitudine spirituale.
Gli occhi sono “lo specchio dell’anima” poiché, secondo l’antica visione, ogni organo esterno ha corrispondenza con un organo interno. La bocca, per esempio, che è un semplice organo esterno, ha corrispondenza con lo stomaco. La narice, con le sue doppie fosse nasali, ha corrispondenza coi due polmoni. E analogamente, gli occhi si collegano ad un organo interno doppio, cioè il cervello. Gli occhi sono quindi connessi con la parte superiore di noi stessi e quando guardiamo qualcuno negli occhi ci mettiamo in comunicazione con la parte più recondita di noi stessi ed influenziamo l’uomo nel suo intimo più profondo.
Si dice che il grande scrittore tedesco Goethe avesse un “occhio profondo e potente”, che Federico il Grande, imperatore di Germania, avesse un occhio “duro e di diamante”, che Lutero, il fondatore della chiesa protestante, avesse “gli occhi fiammeggianti”, ma a cosa è dovuta questa differente impressione?
Il “fuoco oculare”
La forza magnetica dell’occhio  è stata qualche volta paragonato ad un fuoco (ignis in latino). In questo senso un poeta antico179 dice: Igne micant, syderibus similes oculi (i suoi occhi, simili agli astri, lanciano del fuoco). Lumina, luci, è utilizzato dai poeti, spesso al posto di oculi, occhi. 
La "forza fascinativa" è infatti immaginabile metaforicamente come un fuoco, la nostra luce interiore che diviene visibile. 
Questo fuoco è sia il prodotto di un insieme di elementi fisiologici che vanno dal bianco dell’occhio, alla grandezza della pupilla, sia di ad altri elementi più o meno intangibili che vengono messi in azione ogniqualvolta la persona esperta di tale tecnica si trova in presenza di un'altra persona.
Possiamo potenziare questa energia, che col tempo non necessita alcuno sforzo cosciente da parte dell'operatore per esercitarla. Si tratta infatti di un prodotto della volontà, dell'atteggiamento e del carattere che porta per di più ad avere maggiore efficacia in qualsiasi cosa si faccia.
Vivendo nel dominio delle relazioni tra le persone, se volessimo, potremmo paragonare la forza fascinativa all'elettricità, sfida ogni descrizione. Ambedue esistono, ne vediamo gli effetti ma non sappiamo ancora esattamente come definirli. L'elettricità può essere governata e controllata: grazie ad essa possiamo illuminare le case e le città.
Lo stesso può dirsi della "forza fascinativa": la si può governare e controllare, e possiamo affermare con assoluta certezza che non vi è persona al mondo a cui non sia possibile di coltivarla e svilupparla. Non la si può comperare, ma la si può acquistare e potenziare con semplici esercizi. Una volta in nostro possesso sarà nostra per tutta la vita. La sua sorgente si trova in noi stessi, ed i canali mediante i quali opera, sono sotto il nostro diretto controllo individuale. La forza fascinativa è una delle migliori proprietà che si possano avere.
Senza di essa conduciamo un'esistenza insipida senza prendere ciò che ci spetta di diritto dalla vita. Potremmo paragonarla alla forza muscolare. Due persone possono fare la stessa azione ma uno è più forte dell'altro e quindi vince dove l'altro perde. La forza fascinativa può essere aumentata attraverso vari tipi di esercizio. 
E qui vorremmo anche correggere una falsa credenza: in genere le persone che sono più abituate ad obbedire sono dalla tradizione considerate anche le più facilmente affascinabili. In realtà TUTTI sono facilmente affascinabili, atteggiando l’occhio nella giusta maniera.
Poiché l’occhio è fondamentale per fascinare, importante è lo sviluppo della potenza oculare. Ma la fisicità di quest’organo non è tutto, assieme a ciò vi sono anche delle altre doti da sviluppare, tra le quali la prima e più importante è la fiducia in noi stessi. Senza di essa la nostra personalità è vana. Se una persona per prima non ha fiducia in sè stesso, non può certo aspettarsi che altri ce l'abbiano in lui.
Alcuni requisiti tradizionali per una migliore Fascinatività
Requisiti di base:
Benessere fisico ed energetico. Più una persona è energetica maggiore può essere la sua potenza fascinativa
Fiducia in sè stessi: l'idea base è posso, voglio e devo
Equilibrio. è strettamente connesso alla calma ed alla padronanza di sè stessi.
Sicurezza
Concentrazione - per concentrare la mente di un altro dovete prima sapere concentrare la vostra...
Fissità e fermezza di propositi
Quelle indicate sopra sono chiavi relative alla corretta attitudine. Ma non bastano. L’uomo è un tutto ed il processo è anche fisico. Ecco quindi alcune ulteriori chiavi fisiologiche per lo sviluppo dell’energia

L’occhio ed il suo utilizzo
Il corpo e la tensione muscolare adeguata
La respirazione
La luce
Ritmi mentali

Si fascina con l’occhio, ma l’occhio fa parte di un organismo, ed accanto agli esercizi per sviluppare questo vi sono altre chiavi.
La sua potenza rappresenta l’elemento finale di una catena preceduta da esercizi respiratori, esercizi fisici di tensione muscolare ed esercizi per sviluppare benessere in generale. Si tratta di un sistema unico.
Gli antichi definivano ciò: risveglio degli “spiriti dell’uomo”. 
Spirito o "spiritus" era un concetto vasto. È ad esempio quello che unisce l'anima al corpo, o il rapporto tra l'insieme anima corpo ed il mondo esterno180. Ed è il prodotto di più influssi. 
I tre sistemi
Nelle nostre ricerche abbiamo trovato precise referenze a ciò anche nella letteratura degli antichi. Ad esempio secondo Alberto Magno181  vi è una tripartizione nello spirito: lo spirito naturale legato alla digestione dei cibi, quello vitale legato al cuore ed al movimento, e lo spirito animale legato alle operazioni dei sensi.182 
Questi hanno differenti caratteristiche: ad esempio lo spirito naturale è caldo, sottile e turbido, mentre quello animale è freddo, delicato e lucido. Essi si combinano in maniere differenti nell'uomo. Queste variazioni sono dovute a fattori come la qualità del cuore di una persona, il corpo e la dieta.
Gli spiriti di una persona variano allora in qualità tra una e l'altra, e questo spiega le differenze in personalità, disposizione emozionale ed intelligenza.
Per vitalizzare quindi lo spirito dovremo quindi operare sui “tre spiriti”:
Naturale: curare la dieta ed eseguire esercizi di “tensione muscolare”
Vitale:sviluppare il controllo emozionale
Animale: eseguire esercizi respiratori e soprattutto sviluppare i sensi
A riguardo di quest’ultimo, cioè lo spirito animale, è da qui che Franz Anton Mesmer ha ricavato il concetto di “magnetismo animale”. Infatti sviluppare la vitalità umana fino a toccare questo livello porta allo sviluppo di una sottile influenza attraverso le sue parti. Ad esempio di particolare importanza per la fascinazione è lo "spirito visivo". Per Albertus Magnus lo spirito visivo è un tipo di spirito animale. È quello che viene mandato fuori dall'occhio183 ed è quindi la base della fascinazione. Naturalmente il suo sviluppo e la sua eccitazione sarà preceduto dallo sviluppo degli altri livelli.
Una maniera parallela di veder tale influenza espressa in una visione fisiologica moderna, potrebbe essere vedere il risveglio degli spiriti come il lavorare184 sulle tre aree del corpo che già nell'embrione corrispondono ai tre foglietti embrionali.
“Sviluppare il nostro spirito” significa allora lavorare sul sistema nervoso (foglietto esterno), le ghiandole (foglietto mediano), la parte digestiva e muscolare (foglietto interno). È la loro combinazione che costituisce la fisiologia l'uomo. E per sviluppare la fascinazione dobbiamo quindi eseguire esercizi che tocchino almeno tutti e tre.

Torniamo perciò ora alla pratica ed incominciamo ad analizzare come risvegliare queste parti “spirituali” dell’uomo attraverso esercizi specifici.
Le tensioni muscolari
Agiremo dapprima sulla parte fisica dell’uomo. La mente agisce sul muscolo, ma anche il sistema muscolare può agire sulla mente.
Caratteristica del lavoro che viene effettuato coi muscoli è infatti lo sforzo nervoso. Lo sforzo nervoso attiva una serie di reazioni nella mente così come lo sforzo fisico aumenta la massa muscolare. Si tratta di sforzo nervoso connesso al sistema muscolare o comunque al corpo. 
Questa energia viene rilasciata al momento della fascinazione, e viene caricata con una serie di pratiche nelle quali la sequenza per caricarsi di energia è Tensione - rilassamento e diffusione nel corpo. Ma tali tipi di tensioni hanno una particolarità: tendiamo contemporaneamente un muscolo ed il suo antagonista. Non abbiamo quindi il movimento, ma la semplice contrazione. 
Alcuni studiosi185 hanno supposto che la tale tipo di tensione muscolare a livello psicologico corrisponda ad una “azione non fatta”. Ogni volta che eseguiamo un esercizio di tal fatta carichiamo allora una unità di energia. Esaminiamo ora alcuni di queste metodiche preparatorie.
Esercizio 23
Inspirate e tendete le braccia prima di fronte e poi a fianco ma non le mani che rimangono rilassate. Espirate lentamente. Ripetete più volte.
Esercizio 24 
sollevatevi sulla punta dei piedi inspirando, ed allo stesso tempo stringete i pugni, ma solo quelli, mentre le braccia devono rimanere rilassate. Questo esercizio sviluppa, se effettuato inspirando e pensando alla parola “energia”, energia e forza186.
Esercizi di fissità Muscolare
Oltre che la semplice tensione, è anche importante il controllo della forza muscolare. A livello muscolare svilupperemo quindi ora la fissità e l’attenzione.
Esercizio 25 
Questo esercizio sviluppa la fissità e la sicurezza. Stendete il braccio destro orizzontalmente verso la vostra destra, e voltate allo stesso tempo il capo a destra fissando intensamente la punta delle vostre dita.

Prolungate man mano la durata dell'esercizio. Alternate le braccia. Complicate l'esercizio, reggendo nella mano un bicchiere colmo d'acqua e fissando intensamente l'acqua, il cui livello dovrà rimanere più che si può immobile.

Respirazione
L’ossigenazione dell’organismo è di importanza fondamentale. Un’appropriata respirazione187 é di aiuto inestimabile per coloro che vogliono coltivare il Magnetismo Personale. Questo fatto non sarà mai sufficientemente affermato. Un'aria pura ha una certa influenza sul corpo che non può ottenersi altrimenti. Esistono forse pochissime persone che sappiano come respirare correttamente e la maggior parte di queste, che la conoscono, la negligono troppo facilmente. La natura ci diede i polmoni per usarli non solo in parte ma nella loro totalità. Essi contengono centinaia di migliaia di piccole cellule entro ognuna delle quali dovrebbe penetrare l'aria; se nel respirare usiamo solo un terzo della capacità dei polmoni, non potremo ottenere che la metà o un terzo dei benefizi che ne dovremmo ricavare.
Troverete in seguito alcuni esercizi che ogni persona può facilmente mettere in pratica e che dal punto di vista della salute sono tanto benefici quanto sono utili nello sviluppo di una personalità magnetica. Il tempo favorevole per compiere questi esercizi é al mattino appena alzati.
Esercizio 26
Mettetevi alla finestra aperta od in un luogo qualsiasi purché abbiate aria fresca e pura; ponetevi col corpo eretto, piedi uniti, spalle all'indietro ed il petto in avanti coll'addome rientrante. Prima esalate tutta l'aria possibile dai polmoni, quindi aspirate lentamente attraverso le narici, tenendo la bocca chiusa. Aspirate la maggior quantità d'aria possibile, quindi rattenete il fiato mentre contate lentamente fino a cinque. Esalate quindi l'aria dalla bocca e dopo alcuni secondi di riposo ripetete l'esercizio. Dovreste cercare di ripeterlo tre o quattro volte ritenendo il fiato un po'più a lungo di volta in volta. Dopo tre o quattro mattini, questo esercizio può essere tralasciato ed eseguire invece il seguente.

Esercizio 27
Ponetevi nella posizione suaccennata; esalate tutta l'aria possibile dai polmoni e mentre aspirate, rialzate le braccia orizzontalmente, tenendole più rigide che vi sia possibile. Dovrete fare in modo di impiegare tanto tempo nel portare la braccia ad angolo retto col corpo, quanto ve ne occorre per immettere l'aria nei polmoni. Subito dopo alzate le braccia sopra il capo quanto più potete e guardate alla punta dei piedi. Abbassatevi quindi lentamente fino a toccare, se vi é possibile, il pavimento colla punta della dita, senza piegare le ginocchia. Rimettetevi quindi in posizione eretta a mentre esalate l'aria dai polmoni lasciate ricadere le braccia lungo il corpo. Questo esercizio può a tutta prima causarvi una sensazione di vertigine, ma non vi porterà inconvenienti di sorta. Ciò é semplicemente dovuto al fatto che alcune parti del corpo specialmente dei polmoni, che erano rimaste a lungo inattive sono ora messe in uso. Non esiste alcun esercizio che possa forzare l'aria ad entrare in ogni particella dei polmoni, quanto quello sopradescritto. Non vi prenderà più. di un minuto ogni mattino per effettuare questo esercizio ed alcuni giorni saranno sufficienti per convincere lo studente che i benefici ottenuti sono grandissimi. Non solo é di grande beneficio alla salute, ma infonde sia al corpo che allo spirito un'energia magnetica, non ottenibile per nessun'altra via.
Non bisogna credere che gli esercizi per la respirazione siano solo consigliabili nel tempo in cui uno si dedica allo studio del magnetismo personale. I ragazzi stessi dovrebbero essere istruiti a respirare nel modo dovuto non appena siano in grado di comprendere e dovrebbero essere incoraggiati a prendere l'abitudine di fare ogni mattino gli esercizi suaccennati. Gli ipnotisti indiani attribuiscono gran parte della loro straordinaria potenza, alla "conoscenza della respirazione".
Video 2 – alcuni esercizi preparatori
http://www.youtube.com/watch?v=X7a9shvuIWw


L’arte di rendere gli occhi fascinatori
Parliamo ora dell'arte pratica di rendere gli occhi forti, attraenti e fascinatori, fase centrale del metodo. Poiché vi sono parecchi elementi da coordinare, questa parte del nostro lavoro è divisa in 3 sezioni :
1. Fissità dello sguardo ;
2. Velocità dello sguardo ;
3. Espressione dello sguardo.
Si raccomanda di seguire esattamente le nostre prescrizioni, le quali condurranno in breve tempo a un risultato veramente sorprendente. In nessun’altra opera come la nostra troverete mai tanti esercizi e così potenti.
I. - FISSITÀ DELLO SGUARDO
Come ben sappiamo, la capacità di avere uno sguardo fisso è uno dei requisiti principali di un buon fascinatore188. Questi esercizi, oltre a sviluppare la fissità del vostro sguardo, vi doteranno anche di una volontà decisa e potente. 
Esercizio 28 – esercizio di base 
Prendete un biglietto da visita e sul rovescio disegnate il contorno di un soldone. Annerite quindi tutto l'interno con forte inchiostro di China, salvo un minuscolo cerchietto nel centro. Appuntate allora il cartoncino a una parete al livello dei vostri occhi, restando voi seduti. La vostra distanza dal cartoncino sarà di mezzo metro circa e andrà gradatamente diminuendo. Concentrate il vostro sguardo ben fisso sul punto bianco centrale, per lo spazio di un mezzo minuto. Durante questo tempo occorre fare ogni sforzo per non abbassare le pupille. Se vi sentite presi dal desiderio irresistibile di abbassarle, dovrete esercitare uno sforzo muscolare opposto, vale a dire sforzarsi di sollevarle. Quando avrete imparato a fissare per un mezzo minuto il disco senza alcun sforzo, prolungate progressivamente la seduta finché sarete giunti a fissare il disco per un quarto d'ora o venti minuti. Beninteso gli occhi non devono solo guardare ma anche vedere il puntino bianco; la vostra mente, durante questo tempo, non deve vagare distratta, ma concentrarsi colla massima energia nel pensiero che voi state eseguendo un esercizio per rafforzare gli occhi. 
Continuando in questo esercizio noterete una serie di effetti:
a) dopo un poco lo sforzo diminuirà e sentirete calma e tranquillità
b) il punto bianco potrà svanire, diventerà grigio, si modificherà ed espanderà nel campo nero
c) lo spazio nero prenderà uno splendore particolare, e potremo sentire sotto le palpebre come una sabbia fine
d) avrete una spinta fortissima di chiudere gli occhi, cosa che non dovrete fare per nessuna ragione.
 
Noterete come l’osservazione del simbolo sopra riportato lascerà in voi la traccia opposta ? che per gli antichi era il simbolo del sole. Metaforicamente dovete infatti divenire un sole.
Esercizio 29 - L'esercizio della palla luminosa. 
Procuratevi una palla di cristallo, di quelle che i cartolai vendono come fermacarte. In mancanza della palla vi accontenterete di una boccia tonda di cristallo riempita d'acqua limpida. Disponete la palla o la boccia sul tavolo, in modo tale che la luce dell'ambiente venga a concentrarsi in un punto ben determinato e brillante. Allora, comodamente seduti davanti all'oggetto, a una distanza di mezzo metro, fisserete il punto luminoso prima per lo spazio di un minuto, poi sempre progredendo fino a raggiungere almeno un quarto d'ora di tempo.
Esercizio 30 – Il bicchiere
Create in voi rilassamento e tranquillità. Potete anche osservare la palla di cui sopra oppure un bicchiere. Prendetelo, osservandovi dentro datevi l'istruzione "il mio sguardo diventa forte"
Esercizio 31 – lo specchio. 
Eseguite lo stesso esercizio di fronte ad uno specchio. Ricordate facendo ciò di mantenere sempre coscienza di voi stessi.189
Gli esercizi appena descritti sono per i cinesi anche benefico per la salute. Secondo il testo cinese Hsing Ming Fa Chueh Ming Chih (segreti per sviluppare la mente ed il corpo), l'essenza di tutti gli organi e gli elementi è negli occhi. L'acqua nelle pupille è collegata ai reni, il fuoco nelle cornee è collegato al cuore, il legno nell'iride è collegato alla milza, l'elemento metallo nel bianco degli occhi è collegato ai polmoni; e l'elemento terra è collegato nelle palpebre superiori ed inferiori è collegato allo stomaco. Sempre secondo questo testo, la visione nel cristallo può essere utilizzata per rimuovere le malattie latenti in questi organi.
Notiamo come anche per gli antichi egizi tutti gli elementi ed i sensi erano contenuti nell'occhio come lo rappresentavano. La parte destra (vicino al naso) è collegata all'odorato, la pupilla alla sensazione della luce, le ciglia al pensiero, la parte sinistra dell'occhio (lato orecchio) era collegata all'udire, il gusto era collegato alla curva sotto l'occhio e il toccare era collegato alla linea disegnata davanti all'occhio.
E per gli egizi nell'occhio vi era ancora qualcosa di più nell'occhio, un potere magnetico nascosto e magico.

Esercizio 32. Il disco di scancio.
Fissate il disco di cartone ad uno specchio. Dopo esservi seduto di fronte al cartone, girerete adagio la sedia (meglio sarebbe una poltroncina girevole) senza abbandonare coll'occhio il punto bianco centrale fino a che vi riescirà possibile di vederlo nettamente. A questo punto continuate a fissare il disco per un tempo sempre più lungo. Dopo aver girato la sedia a destra, giratela a sinistra. 
Osservazione importante : è la sedia che dovete girare sotto di voi e non il corpo o la testa, che devono rimanere in posizione giusta contro la spalliera.190
Esercizio 33
Osservando il punto al centro degli occhi avvicinatevi ed allontanatevi sempre osservando il punto. Questo sviluppa lo sguardo magnetico anche in movimento.191
Esercizio 34. La palla luminosa di scancio. 
Ripetizione dell'esercizio di movimento nelle varie posizioni sostituendo però al disco nero la palla luminosa.
Esercizio 35 La lancetta dell'orologio. 
Collocate davanti a voi a una distanza non superiore ai 40 centimetri un orologio con le lancette ed incominciate a fissare la lancetta dei secondi, seguendone la punta nel suo giro, senza mai perderla di vista. Con tale esercizio potrete automaticamente controllare la crescente resistenza del vostro sguardo.
Esercizio 36. La parete.
Sedete comodamente in mezzo a una stanza in modo da poter vedere liberamente i quattro angoli della parete che vi sta di fronte.  Allora (sempre mantenendovi perfettamente immobile) incominciate a fissare per un minuto l'angolo superiore a sinistra. Poi fissate per un altro minuto l'angolo inferiore a destra. Poi, sempre per un minuto, l'angolo superiore a destra. Poi l'angolo inferiore a sinistra.
Anche questo esercizio, che serve ad allargare d'assai il taglio degli occhi e a rafforzare i muscoli orbitali, deve essere progressivamente prolungato.
Esercizio 37. La rotazione dello sguardo. 
Questo esercizio va fatto in aperta campagna, o in un luogo dove vi sia un largo orizzonte. 
Sempre tenendo immobile il capo, partendo da un punto reale o imaginario diritto davanti a voi, incominciate a descrivere collo sguardo una spirale che progressivamente si vada allargando, fino a comprendere la più grande porzione possibile di terra e di cielo, a destra, sinistra, in alto e in basso. 
Tornate allora al punto centrale e incominciate a descrivere una nuova spirale, però in senso inverso della prima. 
Notiamo che tutti gli esercizi nei quali moviamo le pupille ed eseguiamo dei movimenti con queste hanno, oltre l’utilità fisica, anche una utilità mentale.
Le varie posizioni degli occhi tendono a corrispondere ad accessi differenti al cervello192. Muovendo gli occhi in tutte le direzioni diamo una stimolazione globale al cervello.
Esercizio 38. Il punto centrale.
Con una matita fatevi un piccolo punto nero alla radice del naso fra le due sopracciglia, ponetevi davanti a uno specchio, comodamente seduti, e fissate intensamente il punto per uno spazio di tempo sempre crescente.
Esercizio 39. Lo specchio di scancio.
Volgete la spalla destra allo specchio e tenendo la testa diritta davanti a voi e immobile, cercate volgendo gli occhi di incontrare il vostro sguardo. Se questo non vi riesce, volgete il capo il meno possibile, fino a quando avrete incontrato lo sguardo. Allora fissate intensamente i vostri occhi per un tempo sempre crescente.
Ripetete l'esercizio a sinistra.
Sollevate lo specchio o sedete in basso in modo che per incontrare il vostro sguardo dobbiate alzare gli occhi il più possibile.
Studiate davanti allo specchio varie combinazioni miste in modo che le pupille si rivolgano in alto-destra ; basso-destra ; alto-sinistra ; basso-sinistra.
L'esercizio riesce più comodamente disponendo di una specchiera a perno o meglio di una “psiche” (combinazione di tre specchi riflettentisi sotto vari angoli).
Esercizio 40. L'esercizio della linea. 
Fissate l'angolo di un tavolo e percorrete collo sguardo uno degli orli fino ad arrivare all'angolo opposto poi tornate indietro e così via.
Il percorso deve essere fatto con una sempre crescente lentezza « avendo l'avvertenza di non lasciar soffermare lo sguardo su nessun punto né di saltare cogli occhi alcun punto». La massima regolarità è di rigore.
Ripetete l'esercizio verticalmente sulla costura di un armadio, di una finestra, di una tenda, etc.
Esercizio 41. L'esercizio del libro.
Prendete un libro e incominciate a percorrere le righe collo sguardo in modo da percorrere ogni seconda riga in senso inverso, come nell'antica scrittura greca. Cioè, percorsa la prima riga normalmente (da sinistra a destra) percorrete la seconda in senso inverso cioè da destra a sinistra; la terza da sinistra a destra e così via, sempre senza abbassare lo sguardo e per un numero sempre crescente di righe.
N. B. Naturalmente non si tratta di capire quello che si legge.
Esercizio 42. Lo sguardo del poliziotto.
Questo esercizio che è il frutto di tutti i precedenti, si chiama così perché tende a dare la prerogativa speciale agli agenti di polizia, di guardare gli oggetti a destra e sinistra senza mostrare di vederli.
Dunque voi camminerete nella via tenendo immobile il capo, come se un torcicollo vi impedisse di girarlo in qualsiasi verso.
Stando così immobili vi sforzerete di vedere e riconoscere le persone che camminano alla vostra destra o alla vostra sinistra, di leggere i manifesti, contare le finestre, gli alberi, etc.
Questo esercizio è di una importanza capitale e deve essere assunto come regola imprescindibile. Del resto esso è il segreto della mobilità e della varietà dello sguardo.
Esercizio 43. Lo sguardo dell'addio.
In strada, in tram, in carrozza, in ferrovia, fissate un oggetto qualunque spuntato davanti a voi (di fronte, a destra o sinistra, e sempre tenendo il capo immoto, cominciate a fissarlo mentre il veicolo vi porta vicino. Quando state per oltrepassare l'oggetto, non abbandonatelo collo sguardo, ma seguitelo fino a quando un ostacolo non lo sottragga alla vostra vista. Sarà bene alternare l'esercizio con oggetti a destra e sinistra, per esercitare ambo gli occhi.
Potete anche, restando immobile voi, eseguire l'esercizio fissando degli oggetti che si muovono nella via.
II. - LA VELOCITÀ DELLO SGUARDO
Ripetete, questa volta colla massima velocità, gli esercizi di movimento precedenti.
Tali esercizi, insegnati per esercitare la fissità dello sguardo, devono essere eseguiti di nuovo per un intento affatto diverso, cioè per esercitare la velocità.
Quindi: Nell'esercizio della parete lo sguardo dovrà correre il più rapidamente possibile da un angolo all'altro della parete; nell'esercizio della rotazione dello sguardo la spirale dovrà essere eseguita con sempre maggior velocità ; nell'esercizio della linea la linea dovrà esser percorsa avanti e indietro, non più con crescente lentezza ma con crescente velocità, nell'esercizio del libro le righe dovranno essere percorse fulmineamente.
Esercizio 44. Gli occhi irrequieti.
Imitando - staremmo per dire - un individuo sospetto, movete continuamente e irrequietamente gli occhi, lanciando lo sguardo in su, in giù, a destra, a sinistra, in ogni direzione possibile colla più grande rapidità possibile, per uno spazio di 5-10 minuti.
Bisogna però che lo sguardo si posi realmente sugli oggetti ai quali si dirige per lo spazio sufficiente a riconoscerli, indi subito distoglierlo per fissare in ugual guisa un oggetto opposto.

III. - ESPRESSIONE DELLO SGUARDO
Esercizio 45. La suggestione.
È ormai provato sperimentalmente che il desiderio intenso e continuo di perfezionare un determinato senso o una speciale facoltà serve realmente a migliorarli di molto.
Se la cosa può sembrare dubbia per i sensi inferiori, è però indiscutibile e anche comprensibile per la vista e tanto più per l'espressione dell'occhio.
L'espressione dei nostri occhi riflette esattamente e inconsapevolmente lo stato dell'animo, come un'acqua calma riflette lo stato del cielo, talché se il labbro può mentire, ben difficilmente possono mentire gli occhi.
Quando noi fissiamo una cosa ardentemente bramata o violentemente aborrita, i nostri occhi diventano naturalmente espressivi.
Ecco ora affacciarsi il problema : come potremo rendere perennemente espressivi i nostri occhi ?
In gran parte il quesito è risolto dagli esercizi che siamo andati sin qui enumerando. Due occhi sani e vigorosi e veloci sono per ciò stesso pieni di fascino.
Ma non basta. Noi vogliamo dare ai nostri occhi quel fuoco interno che è rivelatore di un'anima ardente.
Qui il problema si specifica. È chiaro che una signorina non potrà desiderare per se uno sguardo dominatore, napoleonico; mentre un soldato, un uomo d'affari, non avranno nessuna voglia di possedere uno sguardo abitualmente voluttuoso. Dunque ciascuno deve farsi la domanda:
— Quale espressione darò ai miei occhi ? La quale può ridursi a quest'altra :
— Qual'è l'espressione dello sguardo che meglio si confà alla mia fisionomia, alla mia professione, alla mia-condizione, allo scopo che voglio raggiungere?
Ciascuno di noi può facilmente risolvere tale problema. Dopo di che, i suoi sforzi si concentreranno tutti nell'acquistare l'espressione desiderata.
A ciò fare aiuta sopratutto la suggestione personale.
Suggestionarsi significa suggerire a sé stessi, far credere a sé stessi di trovarsi in quel determinato stato fisico o mentale che si desidera, e agire di conseguenza. Preghiamo i lettori di meditar bene il senso di tale definizione.
Chi per esempio vuol suggestionarsi allo scopo di ottenere uno sguardo luminoso ed espressivo, dovrà incominciare col credere sé stesso già dotato di tale sguardo.
Ma come si riesce a suggestionarsi ?
Ecco il sistema più semplice. La suggestione può aver luogo in qualunque momento della giornata, ma l'istante più favorevole è la sera, in letto, prima di prender sonno.
Incomincerete dunque col ridurre il vostro pensiero in uno stato di calma, procurando di dimenticare le vicende e gli affanni della giornata.
Quando vi sentirete perfettamente tranquilli, concentrate la vostra mente sul pensiero che il vostro sguardo diventa bello, luminoso, ardente e che domani gli altri non potranno che convenire della verità di quanto state pensando.
Voi dovrete, in altre parole, vedere voi stessi già dotati di uno sguardo quale desiderate.
Procurate di addormentarvi su questo pensiero. Al mattino, svegliandovi, vi ricorderete certo la suggestione della sera precedente. Farete bene in tal caso di ribadirla in voi stessi, sempre nel senso da noi indicato, vale a dire non già desiderandovi, ma credendovi dotati dello sguardo prescelto, immaginandone i molteplici effetti, le piacevoli conseguenze, etc. 
Esercizio 46. Tenete sempre gli occhi molto aperti.193
Pur seguendo questo consiglio — specie in casa — bisogna ben badare che gli occhi non siano spalancati con espressione attonita. Al contrario lo sguardo deve essere acuto ed espressivo. L'esercizio ha lo scopo di allargare automaticamente il taglio dell'occhio. Quindi, pur tenendo gli occhi aperti, badare di non inarcar le sopracciglia, ma mantenerle nella posizione normale.194
Esercizio 47. Il punto sullo specchio.
È una modificazione di un esercizio precedente, fatta però a un intento diverso. Mediante una penna o un pennello disegnate un grosso punto nero sulla superficie d'uno specchio. Ponetevi allora dinanzi allo specchio, e concentrate lo sguardo sul punto, in modo da scorgere questo non più sullo specchio ma alla radice del vostro naso. 
Nel tempo stesso procurerete di dare al vostro sguardo un' espressione intensa, sforzandovi di sentirvi realmente invaso da quel sentimento che volete esprimere cogli occhi.
Esercizio 48. Con un occhio solo.
Ripetere l'esercizio precedente, però con un solo occhio per volta, coprendovi colla mano o fasciandovi alternativamente l'occhio destro o il sinistro.
Esercizio 49 – raccogliere l’attenzione al centro
Prendete uno specchietto e fissate il punto nero nel cerchio bianco del nostro occhio così intensamente, così come se voleste vedere attraverso di esso nel cervello. Fate questo con ogni occhio per quattro secondi e poi fissate il punto centrale tra le palpebre.
Esercizio 50. La vocale I
Questo esercizio da allo sguardo una forza magica. Basta guardarsi nello specchio tranquillamente e poi respirare profondamente e lentamente finché non vi sentite interiormente calmo ed armonico e poi pronunciate la vocale "I" finché non avete aria. Dovete avere la sensazione che tutto la testa oscilli assieme. Questo esercizio massaggia molto fortemente i nervi degli occhi e l'intero cranio.195
Esercizio 51. Lo sguardo nelle ghiandole.
Cancellate il punto sullo specchio e fissate voi stessi, sempre più da vicino, guardandovi negli angoli delle ghiandole lacrimali.
È in questa stessa guisa che voi dovrete guardare più tardi le persone con cui avete a che fare.
Lo sguardo nelle pupille, come tutti sanno, stanca prestissimo. Al contrario lo sguardo nel punto da noi indicato si può sostenere indefinitamente, (tanto più se si fa passare lo sguardo continuamente da una glandola all'altra) ciò che obbliga l'interlocutore ad abbassare infallibilmente i suoi occhi e a sentirsi turbato dai vostri, senza riuscir a comprendere il perché.
Esercizio 52. Esercizi di velocità combinata col massaggio.
Alternativamente, chiudete gli occhi il più strettamente possibile, poi spalancateli più che potete e nel frattempo stringete le tempie col palmo delle mani tirando verso gli orecchi, come mostra l'illustrazione.

Lanciate alternativamente lo sguardo a destra e sinistra più che potete. Ripetere 12 volte o più.
Guardate più in basso che potete stringendo le tempie nel modo illustrato.

Guardate in alto più che potete mentre stringete le tempie.
Portate gli occhi in alto e a destra più che potete, quindi fate loro descrivere un giro completo. Ripetere una dozzina di volte o più. In questo movimento, come in quello precedente le palme delle mani devono sempre stringere le tempie.

Esercizio 53. Lo sguardo nella via. 
Insegneremo una regola per fare impressione su chi viene incontro a noi nella via.
Se si vuol fargli notare la potenza del proprio sguardo non bisogna incominciare a fissarlo da lontano, ma calcolare il punto più opportuno in cui fissare i vostri occhi nei suoi.
Questo punto coincide col momento in cui le vostre pupille dovranno fare un più largo movimento per incontrare le sue, ciò che conferisce all'occhio un lampo particolare e indimenticabile.
Quindi se l'individuo ci viene proprio di fronte, non alzeremo gli occhi su lui che quando ci sta vicino, con moto fulmineo. Se invece egli si accosta di fianco potremo incominciare a fissarlo un pò prima, ma dopo aver voltato un pò il capo dalla parte opposta. Lo sguardo sarà quindi dato in due tempi: uno fino a raggiungere gli occhi dell'altro, il secondo insistendo e volgendo un poco il capo per rimirarlo più comodamente e intensamente.
Comprensione delle espressioni oculari
Gli occhi danno un'idea chiara delle sensazioni del cuore e dell'animo nostro. Guardando negli occhi noi vediamo le più intime emozioni, l'occhio pare essere in diretto rapporto coll'anima, sembra la tocchi e partecipi a tutti i suoi moti, e perciò Galieno li disse organi divini, e per lui la testa era stata fatta per essi soltanto. Plinio stimò l'occhio soggiorno dell'anima e naturale dimora della stessa, altri li chiamarono: il polso dell'anima ragionevole.
Nell'amore gli occhi si aprono mediocremente: il bianco resta mobile, la pupilla sfavillante; nel desiderio si accendono, sono più vivaci e più belli, la pupilla sprizza -come si suol dire - fuoco; nell'intimità, nella vergogna, nel pudore, gli occhi s'abbassano; la pupilla è agitata da un movimento inquieto nella gioia, nella soddisfazione; nella gaiezza, durante il riso, l'occhio è sereno e aperto mediocremente; nella tristezza anche l'occhio è preoccupato, triste, non luccica, è come spento, fissa quasi chiuso la terra o guarda dinanzi a sé senza vedere; nella collera e rosso, la pupilla agitata si muove in tutti 196 i sensi.
La posizione della palpebra
Abbiamo detto dell’importanza per affascinare di tenere gli occhi aperti. Essenzialmente tre sono le posizioni oculari di maggiore interesse date dalla posizione della palpebra rispetto all'occhio: 
All'altezza dell'occhio: indica normalmente uno stato di pensiero. Molto comune nella maggior parte delle persone. È lo stato della persona media 
Ai limiti dell'iride: caratteristico di vivezza emozionale, utile anche nel caso del "colpo d'occhio"
Sopra all'iride: indica un forte coinvolgimento emozionale ed è uno degli indici della fascinazione
La pupilla
Anche la pupilla corrisponde molto all’atteggiamento di una persona, identificandone l’atteggiamento nei confronti del mondo.
Pupilla Contratta : (testa di spillo). È caratteristica dell’osservare lontano o attento e del profilo elettrico della persona. La persona sta imponendo la propria realtà.
Pupilla Allargata : (profilo midriasico). È caratteristico dell’attenzione al qui ed ora. Tipica del profilo magnetico ed attrattivo. La persona sta entrando nel mondo dell’altro. Nell’immagine la ragazza ha un chiaro profilo midriatico ed è quello che rende i suoi occhi particolarmente “magnetici”
Studio metodico dell' espressione degli occhi.
Lo sguardo è quindi due cose: è sia la maniera di portar la vista su di un soggetto ma è anche un mezzo di espressione che da vita all'insieme del viso, sotto l'influenza di un sentimento, di un pensiero, di uno stato d'animo indipendentemente da qualsiasi atto di vedere. È negli occhi che si cerca istintivamente a leggere, ad indovinare i pensieri, lo stato d'animo, le intenzioni delle persone in presenza delle quali siamo, poiché negli occhi appare il riflesso della vita interiore, dei sentimenti, delle passioni, i segni di approvazione e disapprovazione, l'attrazione e la repulsione. Gli occhi parlano.
Per divenire più padroni  dell’impressione che diamo e per fare ciò utilizzeremo ora una serie di immagini. Questo studio fecondo di risultati rapidissimi197, deve essere fatto seguendo queste istruzioni:
a) Coprire ogni altra figura che non sia quella studiata;
b) collocarsi comodamente seduto e disposto in uno stato d'animo perfettamente tranquillo;
c) avere davanti a sé uno specchio per controllare l'espressione raggiunta;
d) analizzare dettagliatamente la nostra figura e la relativa spiegazione, quindi senza più guardarla sforzarsi di riprodurre l'identica espressione ponendosi nella condizione spirituale indicata dal titolo della figura;
e) ogni esercizio deve essere ripetuto fino a quando si giudicherà di aver raggiunta la perfetta imitazione dell'originale ;
f) si dovranno ripetere metodicamente questi esercizi sino a quando si potrà riprodurre istantaneamente ogni espressione. 

Sguardo scrutatore.

Sopracciglia in linea normale; occhi apertura media; pupille rivolte angolarmente in alto.

Sguardo biricchino.

Sopracciglia leggermente abbassate, occhi un pò socchiusi, pupille al centro.

Sguardo pensoso.

Sopracciglia in linea normale, occhi aperti, pupille rialzate.
Sguardo altero.

Sopracciglia rialzate, le pupille fissano davanti a sé, senza vedere un punto determinato.

Sguardo investigatore.

Sopracciglia leggermente rialzate, occhi apertura media, sguardo molto fisso, energico.

Sguardo lampeggiante.

Sopracciglia leggermente rialzate, occhi apertura media, pupille d'angolo.

Sguardo assorto.

Sopracciglia in linea normale, occhi aperti, sguardo fisso, ma indeterminato.

Sguardo meditativo.

Sopracciglia rialzate, sguardo diritto, fisso in un punto.
Sguardo riflessivo.

Sopracciglia normali, pupille abbassate, sguardo a terra. 





Sguardo sarcastico.

Sopracciglia rialzate, pupille volte in angolo in alto.

Sguardo puro.

Sopracciglia rialzate, pupille normali, sguardo divaricante.

Lo schizzo sopra ne ritrae gli aspetti salienti.

Sguardo infantile.

Sopracciglia rialzate, occhi molto allargati, sguardo diritto.

Quando combinato con un lieve movimento degli occhi come nello schizzo sopra può anche ispirare tenerezza.

Sguardo ironico.

Sopracciglia in linea normale, occhi socchiusi.

Sguardo attonito.

Sopracciglia estremamente alzate e divaricate, pupille in linea normale. Lo schizzo sotto delinea alcuni aspetti salienti in un’altra variante che potremmo definire “sbalordita”


Sguardo superbo.

Sopracciglia rialzate, pupille volte in alto un pò d'angolo.
Sguardo protettore.

Sopracciglia leggermente rialzate, sguardo cadente dall'alto.

Sguardo contemplatore.

Sopracciglia rialzate, pupille volte in alto.

Sguardo bramoso.

Sopracciglia in linea normale, leggermente accostate, pupille volte in alto.

Sguardo voluttuoso.

Sopracciglia in linea normale, leggermente accostate, pupille volte in alto.

Sguardo imperioso.

Sopracciglia leggermente arcuate, sguardo d'angolo in alto.

Sguardo mesto.

Sopracciglia in linea normale, pupille diritte, leggermente volte in alto. I giapponesi portano particolare attenzione a questo tipo di sguardo in cui è possibile vedere il bianco dell’occhio sia ai lati che sotto. Lo chiamano sanpaku che può essere tradotto letteralmente come “tre (san) bianchi (paku)”. Questo sguardo indica allora uno squilibrio.198

Nello schizzo un altro esempio di tale tipo di sguardo.
Sguardo lussurioso.

Sopracciglia leggermente abbassate, pupille rivolte un poco in alto.

Sguardo ironico.

Sopracciglia in linea normale, occhi schiacciati, sguardo diritto.
Ulteriori Esercizi
Chi ha la fortuna di possedere nel suo entourage qualche persona dotata di occhi straordinariamente espressivi, non si stanchi di fissarlo nelle pupille, cercando di imitarne la espressione, di rubarne, quasi diremmo, il segreto.
L'occhio, appartiene all'anima più di ogni altro organo; sono le finestre attraverso a cui questa guarda il mondo199. Anche nella via o in altro luogo, incontrando due begli occhi non si dovrà trascurare di studiarne attentamente la particolare espressione, mantenendo ferma entro di sé quella volontà suggestiva di acquistare noi pure uno sguardo altrettanto bello di cui abbiamo già parlato. Inoltre si potrà, seguendo le norme qui spiegate, perfezionare lo studio dell'espressione facendo raccolta di modelli (fotografie, cartoline, etc.)
Ulteriori accenni alla fisionomia dell’occhio presi da vari autori
La forma dell’occhio può far sì infatti che alcune persone abbiano già di principio maggiore impatto fascinatorio. E poiché la mente agisce sul corpo, con l’esercizio tutti possono aumentare la forza dell’occhio.
Guardiamo ora come vari autori parlano dell’occhio sotto il profilo della fisiognomia.
Nella maggior parte dei casi, una particolare fisionomia non è altro che un’espressione mantenuta sovente che si è “fissata” nel corpo. In pratica, i muscoli, continuamente tesi in una particolare posizione, si sono rinforzati in un modo particolare, la pelle si è modificata ed anche il cervello si è “abituato” a mantenere un certo atteggiamento.
Palpebre
Ecco come il Porta parla di quest'organo importantissimo: Le palpebre rosse e grosse appartengono a colui che non conosce la vergogna, ed i vecchi e gli ubriaconi di solito le hanno spesse. Anche Aristotile vuole che la palpebra inferiore grossa sia indizio di un uomo dedito al vino. Egli aggiunge che se la palpebra superiore è grossa e pesante, l'uomo è incline al sonno. Se le palpebre mancano di peli, il loro possessore è un lussurioso, amante di ogni sorta di piaceri. Chi le ha invece ben provviste, è di regola saggio e costante nei suoi affetti, specie sé i peli sono di color bruno o nero.
Forma e Sopracciglia
Varie popolazioni sottolineano la forma dell’organo visivo  e Virgilio T. ci accennava all’importanza del Rimmel per accentuare l’occhio negli spettacoli di ipnosi ed ottenere così fascinazioni ancora più veloci.
Sotto questo punto di vista dobbiamo vedere la credenza popolare che le sopracciglia ispide siano delle persone fascinatorie. Infatti queste sopracciglia sottolineano molto la forma dell’occhio.
Le sopracciglia molto vicine al naso indicano tradizionalmente l'uomo altero e ruvido. Il Porta vorrebbe che le Sopracciglia avessero una certa rassomiglianza col leone, colla tigre e col cane mastino.
Le persone iraconde piegano le sopracciglia in prossimità del naso. Plauto narra di un suo amico libidinoso e crudele, le di cui sopracciglia erano piegate al naso, distese però verso le tempie.
I simulatori hanno le sopracciglia vicino alle tempie, sono però sempre intelligenti. Anche il maligno, il traditore, le hanno vicinissime agli occhi e le abbassano, quasi per nasconderli.
Le sopracciglia arcate appartengono agli iracondi. I loro possessori si irritano per un nonnulla e si rendono per conseguenza invisi ai loro simili. Per ogni futile motivo inveiscono contro i famigliari, contro le bestie e persino contro cose inanimate, picchiano, pur di sfogare l'ira che li opprime. Giovanni Bonifacio dice che le ciglia abbassate “dinotano vergogna o timore” ed invita a diffidare dalla donna provvista di tali ciglia.
Se stese all'ingiù, verso il naso, appartengono al timido, se volte all'insù, verso le tempie, allo stolido, molto ignorante, molto sensuale. I vecchi con tali sopracciglia sono libidinosi e si rendono ridicoli.
Le donne dalle sopracciglia arcuate, belle tanto da sembrar fatte col pennello, sono di solito lascive, piagnucolose, troppo tenere e si lasciano volentieri sedurre.
Sopracciglia confuse e disordinate sono segno di stupidità e pazzia.
Folte, coi peli tutti in una direzione e lucidi, denotano cervello sano e bontà d'animo.
Se si uniscono, sono indizio di natura egoista, invidiosa e gelosa.
Troppo fornite di peli e per di più arricciati, indicano brutalità.
Quasi sprovviste di peli: cattiva costituzione, in generale anemia e debolezza.
Molto lontane dagli occhi: incostanza, impraticità.
Tipi di occhi
 Gli occhi piccoli accompagnano di solito un cervello piccolo, poco ragionevole, sono di regola di persona superba e permalosa. Se a tali occhi fanno da tetto sopracciglie unite, avremo dinanzi un ignorante, se invece queste ultime stanno lontane, essi partecipano delle loro buone qualità.
Occhi piccoli, bigi, irrequieti e sopracciglia riunite: animo perverso, pessimismo.
Occhi piccoli e bruni, con sopracciglia bene delineate: se appartengono ad una donna, essa non sarà 'di certo né timida nè obbediente.
Piccoli e cilestrini, con sopracciglia avvicinate: donna vendicativa e crudele.
Anche il Porta taccia di cattivi gli occhi piccoli, li compara alle volpi, bestie astutissime che li hanno piccolissimi ed irrequieti.
Occhi grandi e rotondi, ben fatti, appartengono ad esseri stimabili; mezzani a buone nature, di ottime inclinazioni.
Gli occhi grandi, neri, con belle sopracciglia ben fornite di peli, non troppo arcuate, sono di persone intelligenti ed oneste.
Occhi molto grandi, di color azzurro chiaro, quasi trasparenti se visti di profilo: grande capacità senza sforzo, però persona estremamente sensibile, difficilmente trattabile, sospettosa, gelosa, per natura propensa alla voluttà.
Occhi grandi, aperti, limpidi, che brillano con rapido movimento, che chiusi stanno entro a palpebre parallele, poco larghe e arditamente delineate, riuniscono ad una celere penetrazione buon gusto ed eleganza, orgoglio e tendenza imperiosa alla voluttà.
Grandi, belli e vivaci sono segno di buon augurio. Occhi che non hanno mai la pupilla tranquilla, che si -muovono continuamente, che hanno sopracciglia orizzontali, folte, significano freddezza di cuore ed intelligenza.
Occhi irrequieti, con sopracciglia alte, brevi, interrotte, appartengono di solito a persone pensatrici, furbe, bigotte, instabili.
Gli occhi cosiddetti insipidi, quasi sempre grigi, giallastri o azzurri chiarissimi, albergano di solito in facce carnose e grandi, dalla fronte grandissima. Di rado il loro possessore è fornito di grande intelligenza, ma qualora le sopracciglia sono orizzontali, ricche e nette, sarà dotato di buon senso e sarà onesto.
Occhi celesti, con sopracciglia ricciute, lunghe e folte: persona buona ma rude, che ama esser creduta severa e precisa.
Grandi occhi azzurri, con sopracciglia alte, brevi, fitte, né larghe né strette, sono sovente di persona di pensiero e religioso.
Occhi bruni, dalle sopracciglia fitte, che pare incombano sugli occhi: perversità d'animo.
Grigi, grandi, con ombreggianti sopracciglia a tetto: uomo sano, intelligente, capace.
Splendenti e scintillanti: persona scaltra, biliosa, incostante.
Occhi iniettati di sangue sono indizio di crudeltà, pazzia, ignoranza ed anche di ubriachezza.
Piccoli e mobilissimi, con sopracciglia congiunte: ignoranza, mestizia, pessimismo.
Occhi bruni, con sopracciglia quasi unite: persona calma, ben pensante, però all'occorrenza capace di tradire e di frodare.
Gli occhi che si muovono regolarmente appartengono a persone ottime e generose.
Occhi tremanti, se piccoli: uomo ingannatore, libidinoso, facile preda di passioni amorose.
Gli occhi che s'abbassano verso le tempie sono di individui perversi e lussuriosi.
Se gli occhi stanno in linea retta, anche l'anima è retta.
Gli occhi che guardano con benevolenza, sorridono e splendono giustamente, senza sfavillare, sono di persone intelligenti, caritatevoli e misericordiose. Se ne trovano pochi veramente.
Occhio dallo sguardo duro, tagliente: animo cattivo, inumano.
Occhi fermi e chiari: pazzo, stolido, stordito.
Gli antichi diffidavano da coloro che avevano occhi bianchicci, fermi, senza lucidezza, consigliavano di non prender per amico né compagno il loro portatore, perché ingannatore ed insidioso.
Occhi celesti, immobili: uomo sciocco, permaloso, di cervello piccolo, ignorante.
Occhi piccoli, palpebre mobili: coscienza elastica. Occhi più alti verso le tempie (come li hanno i cinesi): memoria ferrea.
Occhi rossastri e grandi: golosità e lussuria. Occhi senza espressione, con sopracciglia folte e lunghe: animo cattivo, scellerato, capace di qualsiasi azione.
Occhi medi di color cioccolato, con sopracciglie piuttosto sprovviste di peli: semplicità, bontà d'animo; le donne con tali occhi e dette sopracciglia sono oneste, laboriose, ottime madri di famiglia.
Occhi medi, con ciglia rivolte verso il basso: uomo bugiardo, ipocrita, invidioso.
Occhi piccoli con palpebre grosse: incostanza, vizio. Occhio molto prominente, con sopracciglia rientranti: iracondia.
Occhio nero, splendente: persona onesta. Occhio grigio, poco aperto: ostinazione. Occhio con palpebra superiore che lascia vedere mezza pupilla: finezza, suscettibilità.
Un occhio vivo, su due guance rotonde e rosee, con sopracciglia ben disegnate: vanità.
Occhi piccoli, rotondi, prominenti, fronte ristretta, rotonda, naso breve: insensibilità. Occhi verdastri: veemenza.
Donna con occhi di media grandezza, non troppo mobili, non troppo neri, non azzurri, ma piuttosto castani: economa, onesta, ottima per ogni riguardo.
Donne con occhi dolci, non troppo splendenti, che per così dire parlano al cuore, sono solitamente buone, pie, caritatevoli.
Donna che ha capelli neri, fronte bianca di media grandezza, occhi bruni: è solitamente superba e cattiva. Se, al contrario, la fronte è piuttosto grande, gli occhi bruni, i capelli castani, sarà certamente saggia e lavoratrice.
Donna con occhi grandi, capelli nerissimi: stolta e pigra, coi capelli castani e gli occhi gialli: ciarliera, bugiarda e traditrice.
Chi possiede occhi di colore non ben definito, piuttosto chiari, che ricordano quelli delle pecore, è timido, mansueto, obbediente.
Gli occhi che guardano sotto il ciglio sono indizio di menzogna e falsità.
Occhi lieti, sereni, specie se azzurri e rilucenti, sono segno di onestà, di buoni costumi e di carità pel prossimo.
Occhi dolci, espressivi: intelligenza accoppiata a bontà d'animo.
Occhi ben formati, di media grandezza: buona natura, lunga vista, rettitudine; le donne con tali occhi sono da preferirsi perché volonterose, oneste e capaci madri di famiglia.
Occhi né piccoli né grandi: bontà d'animo. Galeno ha simpatia per gli occhi medi, mentre assicura che quelli sporgenti appartengono quasi sempre a uomini di cattivi costumi.

Doti interiori del fascinatore
Volontà e coscienza
Dopo aver esaminato gli elementi fisici della fascinazione passiamo ora agli elementi interiori. Due di questi sono fondamentali: volontà e coscienza. 
È importante distinguere tra queste due doti. Lo stato di coscienza passiva della persona affascinata è uno stato di coscienza, ma senza volontà. La persona è in "osservazione passiva" senza particolare flusso mentale. Lo stato della persona che affascina è invece uno stato attivo. 
Nella disciplina che stiamo studiando ora, la volontà sta all'apice di tutte le facoltà mentali dell'uomo. Essa è la potenza che dirige e dà le leggi alla mente, Essa, di faccia alle altre facoltà della mente, compie la stessa funzione della chiave di volta, verso le pietre che le stanno ai lati. Essa deve tutta la sua potenzialità alle altre facoltà. Sono esse che le danno la sua forza e la sua posizione unica e potente. Ma, senza di essa, le altri facoltà perdono il loro maggior valore.  
Differenza tra ostinazione e volontà: Vi è una differenza enorme fra l'ostinazione e la potenza di volontà. La più gran parte fra le persone che si vantano di possedere una fortissima potenza di volontà, non hanno in realtà che una volontà molto ordinaria. Esse sbagliano i sintomi, e sono semplicemente cocciute. Forse sarà molto difficile il poterle influenzare, ma non hanno abilità alcuna per influenzare gli altri. La vera forza della volontà si misura dal potere che si è raggiunto nel governare altri, e nell'acquistare impero sulla mente di quelli coi quali essa ha rapporti, oltre che dalla misura dei risultati paragonati a quelli degli altri. Spesso, la presenza di un uomo che ha una volontà forte e determinata, ci incute timore e rispetto. Non è necessario che egli parli. Non ha bisogno di pronunziare una parola. Qualche cosa d'invisibile è emanato da lui, e questo qualche cosa comanda un più gran rispetto che non tutte le parole che si potessero profferire. Potete sviluppare immensamente la vostra potenza di volontà, col formare la determinazione di raggiungere un certo risultato. Non scegliete, per le vostre prime prove, delle cose che siano di attuazione interamente impossibile per voi, ma invece scegliete qualche cosa che potete fare, e, dopo di avere stabilita la vostra determinazione, mettetela ad effetto a qualunque costo, giacché, se voi riuscite una volta, avrete stabilito un'abitudine. Voi avrete tagliato una via, per così dire, in una foresta vergine. La prossima volta, la vostra volontà sarà accresciuta di tutta la facilità che avrete guadagnata per percorrere la stessa strada. Ricordatevi che, ogni fiasco che fate, mina l'energia della vostra volontà. 
Esercizio 54 Aumentare la volontà. Cominciate nella vostra vita a far seguire sempre al pensiero l’azione. Se pensate che volete fare qualcosa fatelo. Questo esercizio vi aiuterà a concentrare i vostri sforzi volitivi ed a concentrarvi in una direzione. 
Ricordatevi che la vostra forza di volontà è esattamente come il vostro braccio; mentre l'esercizio lo sviluppa, il disuso l'indebolisce. Se cominciate con delle cose facili, e se prendete l'abitudine di compiere ogni giorno delle cose più difficili, verrà il tempo in cui quasi tutte le cose cederanno davanti alla vostra volontà ferrea. Non avrete bisogno neanche di parlare. La vostra sola presenza eserciterà un'influenza più potente della voce di molti altri. 200
Immaginazione
L'immaginazione mentale è il naturale alleato della Fascinazione. Così attraverso l’immaginazione creiamo una nuova realtà mentale. È molto potente ad esempio immaginare che dalle nostre mani o dai nostri occhi provenga un’energia. Un altro modo di utilizzare l’immaginazione è in maniera recettiva ed è molto potente in terapia. Attraverso l’immaginazione il vostro inconscio e l’inconscio del cliente si incontrano. Possono allora apparirvi immagini ed intuizioni che molto spesso si rivelano vere.201
Visualizzazione
La visualizzazione è una particolare forma di immaginazione. Si visualizza il più chiaramente possibile quel che si desidera. La visualizzazione è intesa nella nostra disciplina quindi in maniera attiva, letteralmente come un’immaginazione guidata che esercita un impatto anche al di fuori di noi202. Notiamo infatti come tale concetto sia stato molte volte definito dagli antichi  “imaginatio” ed anche “impressio immaginativa”. Queste parole hanno un significato profondamente differente dai loro corrispondenti odierni. Una volta si intendeva con questo termine soprattutto il mettersi in una condizione mentale tale da crearsi un’immagine che opera in un’altra persona. Si diceva “immaginare in qualcuno o qualcosa”, e voleva dire influenzarlo.203. 
Esercizio 55
Per iniziare a sviluppare la vostra capacità di visualizzazione immaginate di scrivere su di una lavagna nera tutte le lettere continuando a tenerle in vista (all'interno della vostra mente). Un operatore esperto riesce ad arrivare anche fino alla lettera Z. Comunque, anche se arrivate solo alla lettera F oppure G siete già sulla buona strada.
Memoria
Ricordare è visualizzare in forma specifica. L’“Ars Memoriae” è da sempre stata coltivata come metodi di ricondurre l’immaginazione sotto il dominio della volontà. La memoria consiste infatti nel “fissare il mercurio”, cioè coniugare volontà e fissare l’immaginazione normalmente libera e vaga nell’uomo. In termini alchemici il principio passivo (=A) viene fissato dal principio attivo  (=D) collegato alla memoria ed all’attenzione204. Il nostro maestro Virgilio T., ci consigliava di osservare immagini illuminate, con “un riflesso”, poi chiudere gli occhi e ricordarla ESATTAMENTE. La luce riflessa migliora infatti la memoria retentiva e potenzia la mente. In pratica farete cadere una luce molto forte sulle immagini che volete fissare. In molte tradizioni vi è proprio l’abitudine di mettere sorgenti luminose vicino a simboli importanti.
Importante. Non sono comunque solo gli ausili tecnici che vi daranno il risultato finale. Questa è infatti un’arte che ci aiuta ad aumentare la nostra consapevolezza. In pratica dobbiamo renderci conto che quello che chiamiamo il nostro subconscio, la parte di noi che crea le immagini mentali, siamo noi. Riappacificarci con lui. È il nostro essere più primitivo e profondo che immagina, la radice del nostro io. E allora, immaginazione e memoria fondendosi assieme forniscono all’intelligenza, cioè la penetrazione nel significato profondo delle cose come già detto dai greci, per i quali Mnemosine era madre delle nove muse, a significare che è la base per l’educazione dello spirito umano.
Immagini e salute. La semplice visualizzazione positiva, può agire anche sulla salute. Vari studi scientifici supportano la validità di tale pratica che era pratica conosciuta anche dagli antichi205. Per fare esempi, la mia collaboratrice Susanna  ha riscontrato la scomparsa di un fibroma per il quale era già prevista un’operazione chirurgica semplicemente immaginando quotidianamente la sua sparizione la sera prima di addormentarsi. Nella stessa maniera si possono cambiare comportamenti ed abitudini inveterate.
Se volete però ancora maggiore efficacia dovete effettuare anche la seguente fase: la “proiezione”.
Se arrivate a poter osservare l’oggetto tranquillamente con gli occhi chiusi siete pronti allora per la fase successiva. La proiezione nello spazio fisico. Cominciate con il proiettare l’immagine su di una superficie bianca o scura. Attraverso questi esercizi portate il vostro spirito a non essere schiavo della vostra testa, bensì a divenire reale. Alcuni chiamano questo stato “trance positiva”.
Un aiuto. Possiamo legare l’apparizione ai riflessi condizionati. Ogni posizione o suono che viene ripetuta può servire a questo scopo. A questo proposito il nostro maestro Virgilio T. utilizzava la “numerologia”. In pratica faceva corrispondere ogni concetto ad un numero.
Note sullo sviluppo della concentrazione per l’immaginazione e la memoria
Per tale pratica fondamentale, la concentrazione e l’attenzione sono necessarie. La prima è l'atto col quale tutte le nostre energie vengono polarizzate più o meno a lungo verso un solo oggetto ed è una dimensione fondamentale della volontà. La seconda opera successivamente, ed è lo scoprire che l’immagine è nella nostra mente.
Abbiamo due maniere di operare:
totalmente passiva: osserviamo un oggetto, chiudiamo gli occhi e lo ricordiamo. Manteniamo allora l’immagine residua nella mente il più a lungo possibile.
All’inizio ponete un oggetto semplice un simbolo davanti a voi. Preparate in modo da poterlo osservare senza essere disturbati. Osservate l’immagine tranquillamente e rilassatevi. Lo sguardo sull’oggetto, il respiro tranquillo, la mente silenziosa. Cercate di battere il meno possibile le palpebre.
Ad un certo punto la vostra coscienza si “aggancia” all’oggetto. Il campo visivo si annebbia intorno.
In quel momento subconscio e conscio si avvicinano.
Allora lasciate entrare l’immagine nell’inconscio. Non perdete mai coscienza. A questo punto chiudete gli occhi e mantenete l’immagine davanti ai vostri occhi mentali. Sparisse, riaprite gli occhi e ricominciate.
Dovete ripetere più volte: osservare con gli occhi reali, osservare con gli occhi dello spirito. Ad un certo punto l’immagine è entrata in voi, forte e immobile.
mista. In quest’ultimo caso la concentrazione non consiste solo nello sforzo di contemplare passivamente una cosa per un tempo sempre più lungo. Il tempo della concentrazione sarà lungo o breve secondo che noi avremo trovato nell'oggetto preso in considerazione un maggior o minor numero di punti di vista interessanti. In sostanza una concentrazione lunga su un solo oggetto può venir considerata come un lungo seguito di brevissime attenzioni e concentrazioni sulle varie parti che costituiscono il soggetto stesso anche se il nostro sguardo rimane fissato tecnicamente solo su di un punto. In quest’ultimo caso se ne deduce che la facoltà di concentrarsi su un soggetto corrisponde alle facoltà di analizzarlo più o meno profondamente e di trovare in esso dei punti più o meno numerosi di raccordo con quanto costituisce il nostro capitale mentale. Quest’abilità “mista” potrà essere alternata con la precedente per far emergere particolari ed idee non colte in una prima osservazione.
Esercizio 56 - Acuità visiva.
Prendete un oggetto comune, una chiave, per es., e disponetela sulla tavola davanti a voi. Seguitene coll'occhio i differenti contorni e dopo aver ripetuto attentamente quest'operazione più e più volte, chiudete gli occhi e tentate di ricordarvi con precisione la forma della chiave. Con tutta probabilità molti particolari vi saranno sfuggiti. Ad ogni modo riaprite gli occhi e studiate ancora l'oggetto, poi richiudeteli e completate la vostra immagine mentale fino a che sia perfetta.
Esercizio 57  il disegno
Quando ritenete di possedere l'immagine mentale perfetta della vostra chiave, provatevi a disegnarla a memoria su un pezzo di carta, poi confrontate il vostro schizzo coll'originale. Constaterete delle dimenticanze e degli errori che necessiteranno una nuova contemplazione seguita da un nuovo disegno. Per giungere il più rapidamente possibile alla perfezione, agite con metodo. Portate anzitutto la vostra attenzione sulle proporzioni generali dell'oggetto. Paragonate la sua lunghezza (dopo averla valutata) alla larghezza della parte superiore e a quella della parte inferiore. Studiate quindi separatamente queste due parti valutando le loro superfici rispettive: finalmente occupatevi dei particolari della parte inferiore. Non è indispensabile disegnare il modello in grandezza naturale, ma occorre eseguire uno schema esattamente proporzionato.
Esercizio 58 guidare la concentrazione e la meditazione
Scegliete tre soggetti di meditazione ben distinti fra loro, per es. una questione d'interesse personale, una d'interesse professionale e una d'interesse astratto, filosofico o altro. Guardate l'ora. Applicatevi subito a pensare unicamente alla prima delle vostre tre questioni. Datele tutta la vostra attenzione. Se non siete già a un certo grado padrone della vostra ideazione, ben presto vi accorgerete di esservi distratti. Non scoraggiatevi: il primo passo è proprio questo di accorgervi che siete distratti, e se riuscendo ad accorgervene, riuscirete anche a ricondurre il pensiero sul vostro primo soggetto.  Potete anche scegliere oggetti fisici: disporre sul  tavolo un oggetto inconsueto, preso da un'altra stanza ; un portacenere, una statuetta, qualcosa insomma a cui l'assuefazione non ci abbia ancora reso ciechi. A questo oggetto colleghiamo mentalmente il soggetto delle nostre riflessioni. Se la mente si distrae, riportando automaticamente lo sguardo sull'oggetto noi ce ne accorgiamo e riprendiamo la riflessione interrotta.  Non scoraggiatevi dunque: riconducete una, due, venti volte la vostra coscienza sulla questione scelta e continuate per dieci minuti. Passate allora bruscamente al secondo soggetto e finalmente, dieci minuti dopo, al terzo. Maggior difficoltà incontrate in questo lavoro e più vi converrà accanirvi per raggiungere lo scopo.
Vi sono ancora altri esercizi, qualsiasi oggetto, dal paese più magnifico, e dallo stupendo spettacolo che offre il cielo stellato, fino alla penna con la quale scriviamo, tutto può servire ad acuire la facoltà d'osservazione e a migliorare la nostra memoria.
La comprensione rapida (rapidità di veduta intellettuale) è una facoltà strettamente collegata alla memoria visuale, e consiste nel vedere e capire gli oggetti completamente, anche se in moto, in un tempo minore di quel che occorre alla maggior parte degli altri uomini. 
Esercizio 59 : l’osservazione rapida
Entrate in una stanza la cui vista non vi sia troppo familiare, esaminatene i particolari concernenti le grandi linee: situazione delle finestre, natura dell'impiantito, delle tappezzerie, colore e composizione dei mobili. Passate allora in un'altra stanza e annotate i particolari osservati nella prima, sforzandovi dì ricordarveli colla maggiore abbondanza e fedeltà possibili. Rientrerete poi nella stanza per il controllo della lista.
Nota: Invece d'una stanza si può osservare un quadro, una costruzione, una vetrina, un paesaggio, etc.
Esercizio 60: vari
Quando camminate in strada, guardate da entrambi i lati, e non solo da un lato, come molti fanno. Quando pensate a una scena già vista, a un luogo non più presente, sforzatevi non solo di ricostruirli nelle linee, ma anche nel colore, nella piena luce ambiente, colla vividezza della cosa reale. La potenza evocatrice è alla portata di tutti, non costa nulla, può essere esercitata nei ritagli di tempo. Per acquistarla, attaccatevi a un soggetto finché sarete in grado di rievocare ogni particolare di forma e di colore..
Esercizio 61: il disegno
Da principio cominciate con un soggetto solo, complesso, ad es. un quadro. In un primo tempo osservate ogni tratto del quadro, sforzandovi di riprodurlo poi a matita nelle sue linee essenziali. Si vedrà come, più di quel che sembri, la pretesa inabilità di disegno celi l'inabilità della memoria. È sempre possibile infatti riprodurre un segno ben chiaro nella mente, una curva, una proporzione. La matita si arresta incerta là dove si arresta la memoria.
Visioni con lo specchio
Abbiamo menzionato tra gli esercizi fondamentali la pratica della visione con lo specchio. 
L’utilizzo di tale strumento oltre all’efficacia attiva (maggiore potenza dello sguardo), ha anche lo scopo di sviluppare la “visione astrale” (nel senso paracelsiano del termine) in modo più efficace che qualunque altro strumento.
Tutti gli antichi fascinatori praticavano infatti anche questo tipo di percezione e così è ancora in oriente, dove tale pratica è chiamata “melong” e può anche essere praticata su lastre riflettenti di metallo, come del resto avveniva anche in antichità in occidente.
Lo specchio ad esempio nella tradizione tibetana è un simbolo polivalente, e significa anche chiarezza, intierezza o la completa percezione della "purità primordiale" (in tibetano ka dag) del flusso di coscienza206. 
Anche le tradizioni che si appoggiano sull’utilizzo di caraffe o recipienti pieni d’acqua si rifanno allo sviluppo di tale qualità207 e proprio in occidente ebbi a venire in contatto con un mio allievo, il conte Jean Pierre de Giudicelli, che era un autorevole rappresentante di una tradizione di origine egizia legata alla presenza a sé stessi col quale ebbi modo molto a lungo di parlare e discutere del fenomeno.
In questa stessa tradizione si colloca il famoso Cagliostro, il quale utilizzava le sue cosiddette “pupille” (intendendo col nome delle ragazze) che operavano la “visione in una caraffa piena d’acqua”.
Questo tipo di visione, operata con specchi, caraffe od altri strumenti, è base essenziale del lavoro fascinatorio in quanto sviluppa una particolare sensibilità energetica che rende realmente infallibili, perché capaci di operare non solo nella dimensione fisica, ma anche in una dimensione energetica non ancora completamente elucidata dalla scienza, ma non per questo meno reale nei suoi effetti.
Ecco quindi alcuni appunti della tradizione italiana di utilizzo dello specchio riportati da “Luce”208, che aveva profonda conoscenza di tali filiazioni e narra attentamente gli stati ed i cambiamenti che intervengono in tale pratica:
“Fissando l’immagine nel vetro, dopo poco tempo si vedranno i contorni del volto, e degli oggetti nella stanza, quasi svanire in una nube lattea che si forma rapidamente. Per le prime volte, fintanto che l’occhio non sia capace di resistere assolutamente, di non soffrire né bruciori, né eccitazione è necessario che, con lieve sforzo di volontà, si ritorni alla visione iniziale, assolutamente nitida. Si può in seguito, abbandonarsi a tale sensazione aumentandone a poco a poco la durata e l’intensità. 
Una cosa assolutamente indispensabile per gl’inizi è il non perdere mai coscienza, mantendone sempre inalterata la perfetta lucidità, ché facilmente si può cadere nel sonno ipnotico.
La respirazione sarà completa e lunga quanto più è possibile, senza sforzo; con essa si farà anche un altro esercizio a distanza di alcune ore dal precedente: in piedi, ne la stanza perfettamente buia, con gli occhi chiusi; si concentrerà il pensiero cercando di rievocare l’esperienza precedente e di suscitarne le varie reazioni psico-fisiologiche; aprendo gli occhi appariranno forme, talora luminose, sempre più precise a mano a mano che l’esercizio si sviluppa. In seguito si svilupperà la visione anche con le palpebre abbassate.
I fenomeni che si osservano successivamente nella pratica con gli specchi sono vari.
L’annebbiamento gradatamente più opaco de l’immagine riflessa nello specchio diviene totale e va poi oscurandosi e prendendo la tinta lattea – che però rimane ancora come sensazione – fino a che l’oscurità completa dove si delineano i contorni degli oggetti fisici, luminosi di una luce strana che percorre tutte le gamme dell’iride, dal rosso al violetto, con sfumature e tinte inimmaginabili.
Non si creda che quanto si è detto possa sperimentarsi con la stessa rapidità con la quale si legge…
Si potranno facilmente osservare da prima le radiazioni umane, magnetiche e mentali, queste ultime di una particolare intensità luminosa, e sviluppandosi appositamente, con esercizi particolari, vederne il misterioso agire.
La comunicazione e la visione di persone lontane può ottenersi a questo punto. Concentrando intensamente il pensiero sull’immagine della persona si vedranno poco dopo i contorni di essa disegnarsi nello specchio, finche, divenendo sempre più precisi, la mostreranno o quale il nostro pensiero la evoca, o come si trova al momento dell’esperimento.
Con lo stesso mezzo è facile il richiamare avvenimenti passati, come pure avere una visione chiarissima del futuro.
È importante notare come le figure evocate non parlino, il ché è ben ovvio, tuttavia l’operatore ha chiarissima coscienza, e sente, quasi, il suono delle parole vibrare dentro di sé.
Facilmente si potrà vedere il proprio corpo e l’altrui quasi come una massa d’un colore grigio cupo, qua e là più intenso, circondato interamente da una leggera fascia lievemente luminosa.
La visione più o meno rapida delle varie gradazioni luminose termina con la percezione dell’oscurità completa in cui la coscienza dell’operatore sembra come dissolversi; qualora persista e non si ritragga, ma intensifichi il modo dell’esperimento, allora, a poco a poco, nella tenebra assoluta si vedrà formare un piccolo centro lievemente luminoso che a poco a poco splenderà maggiormente fino a vincere completamente l’oscurità.
Così un nuovo mondo meraviglioso è aperto alla percezione umana che se potrà saziarsi degli innumerevoli splendori, dovrà anche essere ferma, impassibile per le mostruosità e gli orrori senza nome.
Le prove e i pericoli non sono cessati, la meta è ancora lontana ed il cammino si fa sempre più arduo.
Altre osservazioni di carattere più profondo ed interiore sono da farsi, specialmente rilevando quella sensazione vaga di vertigine cui ho già accennato.
Tale sensazione sarà in un primo tempo combattuta e dominata completamente, poi lasciata persistere leggiera ed appena percettibile. Per ottenere questo è necessario che la volontà operi in modo tuttaffatto particolare … mantenendo nello stesso tempo un significato di potenza e passività, di salda e tenace immobilità.
In seguito, la sensazione di vertigine potrà essere volontariamente aumentata e portata ad una intensità prodigiosa209, fino a provocare la perdita di coscienza.
Chi riesce a superare questo punto, oltrepassando la soglia della morte potrà dopo una serie ininterrotta di prove, abituarsi alla vertigine stessa e non subirla, anzi non accorgersene quasi affatto, e quindi provocare con perfetta lucidità il distacco tra i due modi di essere, abbandonando il corpo fisico in stato di morte apparente per vivere un’altra vita, e riacquistando poi coscientemente il primitivo modo.
Stranissimi sono i fenomeni che si presentano alla percezione nel corso di tali esperimenti.
La vertigine – che spesso è causa di panico in una volontà debole, panico che se può essere di ostacolo per un ulteriore perfezionamento può anche essere causa di un distacco completo, e quindi della morte – facilmente si cambia in una strana e quasi buffa curiosità quando la coscienza, staccata dal corpo, sospesa quasi a mezz’aria in una stanza, ha la percezione sicura e controllabile per sé della nuova situazione in cui si trova, sa di vedere, pur sentendo di non avere occhi, ciò che la circonda, per uno spazio che, meraviglia delle meraviglie, può aumentare o diminuire a volontà; e così contemplare il corpo, disteso inerte, e dirsi: - Io sono quello, ma non sono; sono e non sono nello stesso tempo, o non sono affatto? Io son qui; quello, che sarei Io, è là, ma quello che non sono Io che sono qui; ma Io so di essere anche quello – e così via ragionando o sragionando, sentendosi ad un tempo uno, due, tre; perché ad un certo punto, ci si accorge che anche la dualità è sorpassata; e un quid cosciente sta contemplando sé stesso, fuori da sé stesso, senza confondersi né col corpo, né… con sé stesso.
…
È meglio dire con Dante: “all’alta fantasia qui mancò possa” giacché è assolutamente impossibile, ad un livello comune, il potere soltanto concepire taluni stati di coscienza certamente veri nella loro apparente assurdità; impossibile è anche il potere significare con parole e perfettamente la pienezza di siffatte percezioni, dopo le quali fin’anco la matematica e la logica, le due colonne che sorreggono l’edificio umano, diventano semplici astrazioni.”
Oltre l’abisso
“L’intuzione vaga del mistero finirà per superare la prima attitudine di sbalordimento, e ancora una volta la coscienza si troverà sull’orlo di un nuovo abisso, dell’unico abisso, forse, che nell’infinita sua estensione presenta mille aspetti diversi, spaventosamente profondo da qualunque lato si tenti di oltrepassarlo.
È perciò che siffatte sensazioni abissali si presentano spesso e multiformi all’audace, che deve vincere ogni follia di timore.
Ma come valicare l’abisso?
Identificandosi con esso210. La calma perfetta proviene dalla più intensa vertigine ed è appunto spingendo questa al limite estremo che, ad un certo momento, si sente la voragine tenebrosa aprirsi sotto i piedi, e vi si precipita, finché, acquisita piena padronanza di sé stessi e concentrandosi nel pensiero, si osserva come, prima, la sensazione della realtà fisica, corporea, sia andata gradatamente scemando fino a scomparire quasi completamente.
Sembra allora che il corpo, dissolto in una consistenza fluidica, pur mantenendosi integro in un mezzo egualmente denso211, possa facilmente muoversi in questo, percorrendolo in tutte le direzioni, all’infinito.
L’identità della coscienza cosmica si manifesta, allora.
Così, partendo da esperienze di piccola entità ed apparentemente banali, può l’uomo salire i più alti gradini della iniziazione fino a conoscere il mistero supremo.”

La Presenza a sé stessi 
La pratica dello specchio appena narrata rappresenta, quando spinta quanto descritto precedentemente, anche una maniera di recuperare presenza. Il flusso di pensieri nella nostra mente è continuo. Ma quando riusciamo a fissare la mente attraverso lo sviluppo dello sguardo fisso, gradualmente possiamo incominciare a sperimentare calma mentale, ed a liberarci dai pensieri negativi. Con questo processo guadagniamo sempre più energia e possiamo gradualmente  accedere ad un livello di misteri maggiore. La menzioniamo per ultima perché è la più difficile a possedere veramente. 
La presenza è uno stato di coscienza naturale, una percezione allargata rispetto al nostro concetto di coscienza abituale. Gurdjeff, molti antichi alchimisti, i saggi taoisti orientali, coloro che praticano lo Yoga, tutte le tradizioni esoteriche di tutti i continenti si riuniscono al vertice nel concetto di presenza.
La scoperta di questa pratica fondamentale venne attraverso l’incontro col conte Jean Pierre de Giudicelli, grande studioso delle tradizioni alchemiche ed esperto dall’interno della cosiddetta tradizione del “rito egizio”, una serie di pratiche la cui origine rimonta nel tempo fino all’antico Egitto ed ai suoi misteri, conservata per millenni,  e  che invitammo anche varie volte a partecipare ai nostri seminari.
La presenza è dote fondamentale per potenziare la vostra forza fascinativa. È traducibile anche come “reintegrazione di sé stessi” e realizzazione dell’”homo totus”. In pratica non lasciamo nulla fuori di noi. Nella pratica il primo passo per svilupparla è  il “sapere che siamo lì”. Se siamo “presenti” siamo energeticamente più densi nella situazione. Per sviluppare tale dote, dobbiamo “volere” divenire sempre più coscienti di noi stessi. Dobbiamo essere “nelle cose”, non vivere la vita nei nostri pensieri. 
“Per poco che l’Io prende a considerare sé stesso, cadono lievi ad una ad una, tutte le barriere che prima “ignorandosi”, gli impedivano di ammirare la perfetta armonia interiore, finché Egli non può vedersi nella sua pienezza”212.
Se vogliamo fascinare dobbiamo imparare ad essere fuori dalle concettualizzazioni e pensieri mentali dell’uomo medio. 
Ognuno dei seguenti esercizi che dobbiamo a quello che abbiamo chiamato “l’anonimo italiano” è testimone di questa tradizione, ed ha la virtù di portarci in tale direzione.
Esercizio 62 
Cercate di fare attenzione  mentalmente alle sensazioni esatte della vostra mano destra, poi della sinistra, poi del piede destro, poi del sinistro. Lo stesso farete coi gomiti, i ginocchi, le orecchie, le diverse dita, etc. Durante la giornata potete prolungare l’esercizio, rimanendo sempre coscienti di una parte di voi stessi.
Nota. - Per afferrare la sensazione esatta, l'allievo è obbligato a fissare realmente il proprio pensiero sul punto indicato, senza lasciar vagare la mente. La concentrazione eseguita a dovere, darà una sensazione particolare che l'allievo potrà facilmente riconoscere ; qualche volta è un pizzicore, altre volte un leggiero urto o l'impressione che il sangue si dirige verso il punto designato. Potete anche appoggiare un dito su un punto qualunque e fissare insistentemente il pensiero sul punto toccato.

Tutti gli esercizi che seguono dovranno all’inizio avere una breve durata, non potendo i non esercitati sperare in una troppo lunga presenza a sé stessi. Occorre qui chiarire ciò che noi intendiamo per esercizio perfettamente eseguito. Un esercizio è perfettamente eseguito fino a quando nel cervello non vi è alcuna soluzione di continuità dell'attenzione. È quindi evidente che non si può nello stesso tempo eseguire bene l'esercizio e preoccuparsi se l'esercizio è bene eseguito. Quando la mente si pone questa domanda, l'esercizio è con ciò stesso finito. Perciò la domanda « Ho eseguito bene questo esercizio? » sarà sempre, e non potrà essere altro che retrospettiva, vale a dire relativa ad un esercizio già compiuto.
Quindi allorché vi mettete all'opera, pensate all'esercizio e non «all'esecuzione dell'esercizio ».
Siete pregati di considerare bene questa frase, giacché in essa è racchiuso tutto il segreto della riuscita.
Memento. - Non esauritevi nello sforzo di prolungare eccessivamente un esercizio. Sul principio, allorché un esercizio è stato perfettamente eseguito per un tempo anche brevissimo, potete chiamarvi soddisfatti. Più che prolungare la durata per quel giorno, sarà opportuno passare ad esercizio diverso.

Esercizio 63 – piegare il braccio 
Piegate l'avambraccio sul braccio sino a toccare la spalla colla mano. Eseguite il movimento lentamente, controllandolo, vale a dire ponendo la vostra attenzione su quanto state facendo e senza alcun pensiero esterno. Un simile esercizio sarà ben eseguito solo a patto che durante l'esecuzione la mente non si distragga neppure un attimo. Il cervello deve dare l'impulso sufficiente al movimento, l'attenzione seguire questo movimento sino alla fine. Quando avrete imparato ad eseguir bene questo esercizio, ripetetelo progressivamente per 2, 3, 4, 5 volte. Alternate le braccia; eseguite lo stesso esercizio piegando la gamba sulla coscia. 
Esercizio 64 - .  Il dito.
Sedetevi comodamente, posate una mano sul ginocchio, tenendola chiusa ad eccezione del dito medio che allungherete nella direzione della coscia. Alzate ed abbassate allora il dito lentamente per 10, 15, 20 volte. L'esercizio consiste nel non distaccare mai la propria attenzione dal dito oscillante e ciò per un tempo sempre maggiore.
Esercizio 65. L'imbuto. 
Seduti,  Ponete davanti a voi una bottiglia vuota nel cui collo introdurrete un imbuto di vetro. Nel fondo dell'imbuto ponete del cotone idrofilo, poi riempite d'acqua l'imbuto. Allora l'acqua incomincerà a scendere lentamente nella bottiglia filtrando attraverso il cotone. L'esercizio consiste nell'attaccare la propria attenzione al livello del liquido che sempre si abbassa. Non dovete distrarvi. Durante l'esercizio le pupille devono rimanere costantemente fisse sul livello del liquido, resistendo all'invito delle palpebre che vorrebbero chiudersi. Se vi accorgete che nel frattempo l'attenzione si è sviata, o se le pupille si staccano sia pure per un istante dal liquido, l'esercizio è fallito e tutto è da rifare. 
Non disponendo di un imbuto di vetro, osserverete anziché il livello decrescente del liquido nell'imbuto, il livello crescente nella bottiglia. Più tardi potrete riprendere l'esercizio complicandolo collo sforzarvi di non udire il rumore del liquido scendente. (Vedere più avanti gli esercizi di eliminazione).
Esercizio 66    La collana. Procuratevi una collana d'ambra o di vetro, i cui grani possano scorrere a volontà nel filo che li rattiene. L'esercizio consiste nel contare i grani della collana facendola scorrere senza pensare ad altro. Incominciate a contarne pochi, poi aumentate il numero gradatamente. Gli Indiani, ai quali questo esercizio è famigliare, riescono non di rado a contare molte migliaia di grani senza menomamente occuparsi di quanto accade intorno a loro e senza sviare la mente su altri pensieri. In mancanza di collana, potete esercitarvi a contare nel modo sopradescritto dei fagioli secchi, delle nocciole, etc.
Esercizio 67.   I pollici. Sedete, incrociate le dita delle mani e incominciate a girare il pollice destro sul sinistro con moto isocrono. L'esercizio consiste nel tener fisso il pensiero su quanto state facendo senza mai sviarlo. Protraete progressivamente la durata dell'esercizio.
Esercizio 68.   Pugni chiusi.
 Sedete, allungate sulla tavola i pugni chiusi. Allora aprite un dito alla volta lentissimamente, tenendo ben ferma l'attenzione sul moto del vostro dito. Aprirete dapprima una dopo l'altra le dita di una mano, poi le dita dell'altra mano, poi contemporaneamente le dita omonime di entrambe le mani: ad es. i due indici, i due medi, i due anulari, etc. Ripetiamo ancora: tanto in questo come in tutti gli altri, l'esercizio non consiste nell'eseguire il movimento indicato, ma nel costringere il pensiero a seguire il movimento senza alcuna interruzione di sorta, in modo da allenare la mente ad una concentrazione sempre più lunga su un determinato soggetto.
Esercizio 69. Battere le mani. 
Battere le palme l'una contro l'altra, ritmicamente, durante un tempo sempre più lungo; oppure contando per un numero di volte sempre maggiore. La mente non deve frattanto pensare che al movimento eseguito dalle vostre mani.
Esercizio 70.   I passi.
Camminate regolarmente per cinque passi, procurando di avere nel vostro cervello la sensazione precisa che avanzate il piede destro, poi il sinistro. Riusciti in questo esercizio, sforzatevi di avere (sempre nel cervello) l'esatta sensazione dell'intera gamba che si avanza, e più tardi ancora la sensazione di tutto il corpo che si muove.
Esercizio 71. Il tatto. 
Prendete un oggetto qualunque: ad es. una matita, un fermacarte, un orologio. L'esercizio consiste nel determinare mentalmente la sensazione esatta che il tatto dell'oggetto vi procura: la sua forma, la sensazione di peso o di calore, di durezza, etc. Per semplificare l'esercizio incominciate a determinare ad una alla volta le sensazioni delle diverse qualità dell'oggetto esaminato; poi potrete giungere (ma solo difficilmente e dopo un lungo allenamento) alla determinazione contemporanea e integrale di tutte le sensazioni di tatto. 
Esercizio 72. La vista.
 1. Aprite e richiudete rapidamente il buffet della vostra stanza da pranzo e descrivete il numero e la qualità degli oggetti che avete visto.   2. Passate rapidamente davanti ad una vetrina e fatene l'inventario come sopra.213
Esercizio 73. L'udito.
 Portate la vostra attenzione esclusivamente su un rumore scelto fra i molti che colpiscono il vostro orecchio: per es. il rumore del tramvai che passa, il tic-tac di un orologio, etc. Voi dovete concentrarvi al punto da non avere nella vostra mente che la sensazione di questo rumore: non pensate quindi al tram-vai, all'orologio, ma al rumore che essi fanno. Gli esercizi descritti dovranno essere eseguiti in principio nella solitudine della propria camera. Poi lo scolaro dovrà abituarsi a farli in mezzo alla gente, in mezzo al rumore. In tal modo egli aumenterà la certezza di potersi concentrare quando vuole e dove vuole.
Esercizio 74 - Dormire e risvegliarsi.
 Ricordare una immagine e poi tornare all'istante presente. Comprendere dove è l'immagine ed i particolari. Infatti, nella vita quotidiana, quando si perde la presenza e la si riprende è normalmente per un'immagine o un suono. Con quest’esercizio in pratica “si cambia di mondo”214
Esercizio 75 – lo spillo
Prendete uno spillo ordinario da mattino, colla capocchia nera ed infilzatelo nel centro della pagina di un libro. Potrete benissimo servirvi di una pagina qualsiasi di questo libro, ma sarà meglio usare un libro con cui non siate familiari e meglio ancora se sarà un libro che non avete mai letto. Ponete il libro alla distanza abituale come per leggere e fissate intensamente alla capocchia dello spillo. Ciò fatto cercate di vedere quante più parole vi é possibile vicino alla capocchia di spillo, senza muovere neppure per un solo istante gli occhi dal punto suddetto. A questo momento vi sentirete un desiderio quasi irresistibile di dirigere lo sguardo sulle parole stesse, ma non assecondatelo. Imprimetevi nella mente le parole come vi appaiono e allorché avrete mandato a memoria ogni parola possibile nel raggio della vostra visione senza muovere lo sguardo, chiudete rapidamente gli occhi e scrivete su di un pezzo di carta le parole memorizzate. In seguito potrete verificare questa lista confrontandola colle parole della pagina ove lo spillo era infisso e se non si corrispondessero sarà segno che non avrete seguito esattamente le istruzioni prescrittive e farete bene a ripetere l' esercizio. In questo caso sarà consigliabile di scegliere una pagina differente.
Esercizio 76 – contare senza contare 
Osservate una serie di listelli o comunque elementi verticali e senza contare dite quanti sono. Questo esercizio non interessa come memoria. Come dice Virgilio: “Quando vedo tutto come unità ho più potere”. Quindi in pratica dobbiamo contare gli oggetti senza contare. Questa tecnica elimina la differenza mentale tra “background” e “foreground” espresso in termini gestaltici, ovverosia tra la parte e l’insieme.
In pratica gli ultimi due esercizi sopra indicati ci aiutano a connettere il “guardare” con l’”osservare”. 
Questo è proprio un attributo di chi è presente: questi infatti unisce normalmente i due elementi: sia il guardare che è l'atto di osservare facendo attenzione che il vedere che è l'atto di percezione globale. 
I due momenti possono anche essere definiti come prima e seconda attenzione. 
Prima attenzione: si posa sul particolare, sull'elemento singolo. 
Seconda attenzione: si definisce la cosiddetta attenzione globale che può arrivare fino al cosiddetto Ganzfeld (in tedesco campo unico) dove non esistono più contorni. L'attenzione del guardare si fissa sulla fovea e legata al processo del pensiero ed all'attenzione agli elementi vicini. L'attenzione del vedere è allora più globale e connessa alle emozioni. Una visione completa e di potere combina la capacità del vedere con quella del guardare perché così facendo connette anche differenti aree cerebrali.
Altri esercizi
Gli esercizi indicati sopra sono tradizionali, e ne potremmo anche aggiungere altri: “mangiare rimanendo presenti”, “camminare essendo presenti” e via dicendo. A tal proposito menziono il libro “L’energia segreta della mente” che riporta ulteriori esercizi utili.

Esercizi per gli emisferi
La coscienza è anche energia. Per sviluppare la fascinazione è anche indispensabile maneggiare le energie della colonna vertebrale, il canale centrale del caduceo ermetico occidentale, la kundalini degli indiani.215
Nella spina dorsale si incontrano infatti simbolicamente tre condotti chiamati simpatico, vago e centrale che corrispondono a quelli che gli yogi chiamano Ida, Pingala e Sushunna. Ida e Pingala sono rispettivamente al lato sinistro e destro.
Quando le loro energie si incontrano allora si può sviluppare l’energia centrale.
Sotto altre latitudini, il concetto è espresso in tutti i sistemi, ad esempio anche nella cabala abbiamo un pilastro centrale e due pilastri laterali.
Se osserviamo ciò dal punto di vista neurologico, possiamo pensare che la liberazione dell’energia centrale è legata ad una particolare interazione tra le due metà del corpo, corrispondenti ciascuna ad un emisfero cerebrale.
L’uomo è infatti, fatta eccezione per qualche organo, completamente simmetrico, e tutti i più recenti studi neurologici coincidono infatti nell’osservare che nell’uomo vi sono sue emisferi ciascuno con una propria specializzazione. In pratica è come se avessimo due cervelli che comandano il nostro corpo. 
Molto importante per lo sviluppo del potere interiore  è far sì che questi funzionino in maniera coerente.
Perché questa avvenga, primariamente la colonna vertebrale deve essere allineata.
Essendo tale concetto legato quindi anche alla verticale, all’incontro tra cielo e terra, esprimendoci simbolicamente, ne consegue anche che più una persona è, come si dice con termine moderno, “grounded”, cioè piantata nel terreno, più può essere un affascinatore. 
 E proprio perciò gli antichi fascinatori, molto attenti al valore del simbolo, consigliavano di tenere in tasca un sasso216.
Esercizio 77: grounding di base. 
Portate attenzione alla vostra verticale ed al peso del vostro corpo per terra. Continuate in quest’attenzione anche marciando.
Esercizio 78: flessibilità corporea
Un altro esercizio molto valido per mantenere la elasticità del tronco è mettere le mani sulle anche è girare il corpo da destra a sinistra. In questa maniera evitiamo le tensioni che potrebbero bloccare l’energia.
Esercizio 79: testa 
Egualmente ruotate la testa da destra a sinistra. È infatti all’altezza del collo che spesso si creano tensioni che possono bloccare l’energia. Ancora più efficace è la rotazione se viene effettuata portando prima indietro al massimo la testa.
Esercizio 80: presenza. 
Riprendete gli esercizi di presenza indicati precedentemente

A questo punto siamo pronti per gli “esercizi per gli emisferi” che sono anche simbolicamente legati alle polarità nell’uomo.
Probabilmente una scuola di questo tipo legata allo sviluppo della potenza dello sguardo è probabilmente presente in Italia addirittura da epoche pre-romane, cosa che spiegherebbe come ancora adesso si trovino sulla penisola molte persone che conoscano e praticano questa tecnica. Gli etruschi amavano infatti rappresentare l’occhio su molti oggetti di uso comune. E la loro divinità alata217 riportata nella simbologia qui sotto implica gli stessi  concetti dell’esercizio che presenteremo fra poco.
In essa appare come la forza della respirazione (rappresentata dall’ala, cioè l’elemento aria) sia legata all’all’occhio. Al contempo vediamo chiaramente come questo sia una forza rappresentata dalla spada.
Le due code acquatiche mostrano chiaramente l’aspetto duplice alla base di questa energia.

Poiché le code appartengono nella loro forma all’elemento acqueo, il simbolo nella sua interezza, (anche se non abbiamo prove certe al riguardo) potrebbe rappresentare facilmente l’esercizio che segue: dalla riunione di due energie acquee differenti e dall’energia della respirazione si estrae la potenza della spada. E per far ciò è necessario un lavoro sia a livello fisico che a livello energetico.
Dominare le polarità
Per sviluppare l’energia di base dobbiamo quindi essere in grado di superare le polarità.  Le polarità sono anche un’espressione della visione dualistica del mondo, un prodotto della nostra mente e soprattutto del nostro ego che ha imparato ad interpretare i dati sensori secondo modelli precostituiti. Quanta gente si lamenta continuamente! Farci influenzare dalle distinzioni del mondo, bello/brutto, piacevole/spiacevole etc… significa in pratica vivere in una realtà costruita dall’esterno e basata sui concetti. L’uomo magnetico costruisce invece lui il suo mondo e la sua realtà. E il primo punto dove dobbiamo superarci è in noi stessi. Dobbiamo essere in grado di costruire il nostro mondo e vivere la nostra realtà.
Ogni simbolo è però anche una sensorialità. Un fondamentale esercizio è chiamato “acqua calda ed acqua fredda”218. Consiste nel modificare le percezioni, ad invertire le polarità fisiche della percezione dell’elemento acqua. 
Questo esercizio opera fisiologicamente a livello emisferico, in quanto ogni mano è legata ad un emisfero differente. Quando quindi operiamo sulle due mani in contemporanea arriviamo ad una sensazione di unità nuova e superiore
Esercizio 81: Acqua Calda ed Acqua Fredda.
Mettete una mano in una bacinella di acqua fredda ed una mano in una bacinella di acqua calda. Cercate di invertire le percezioni. Alcuni ce la faranno totalmente. Altri in parte. In ogni caso mettete il massimo impegno possibile ed agite senza utilizzare l’immaginazione (quindi non dovete ad es. immaginare il ghiaccio) ma bensì la sola forza di volontà
Esercizio 82: Con la respirazione 
Eseguite di nuovo lo stesso esercizio, ma trattenendo il respiro
L’esercizio ha una forte valenza simbolica. Con questo esercizio il nostro essere non si lascia più condizionare dalle temperature delle “acque” ?219. Accede ad una dimensione aerea non più vincolata alla “terra” ?. Questa dimensione è simboleggiata nella tradizione da un primo sviluppo del mercurio aereo r dove le polarità si incontrano e possono essere comandate. La prima fase220 del risveglio del potere del serpente A , cioè dell’energia serpentina legata agli stati più profondi della nostra mente avviene infatti solo quando “il nostro centro saprà trasferirsi nel corpo fluidico e si sarà distaccato dai sensi primari ed isolato in conseguenza dal mondo fisico”221. Ed in effetti per eseguire l’esercizio dovrete sviluppare uno stato nuovo in voi. Allora il fuoco della coscienza D può permettere di proiettare l’energia. Questa proiezione potrà  eventualmente essere accompagnata da un suono (mantra) specifico. State risvegliando il magnetismo.
Questo stato verrà successivamente fissato.
La successiva evoluzione è allora diffondere e “fissare” (?)222 il magnetismo, inteso come forza nuova che si sviluppa nell’uomo in maniera sempre più stabile finché non si fonda con essa (?) e ne diventi parte integrante e costante (?)223.
224
La respirazione per le polarità
La nostra respirazione, senza che noi ce ne accorgiamo, passa alternativamente da una narice all'altra. Il ricercatore Ernest Rossi225 ha osservato come questo alternarsi segua dei ritmi specifici e corrisponda al differente attivarsi dei due emisferi cerebrali. Simbolicamente, la narice destra è legata all'attività, mentre la sinistra alla passività. Un esercizio equilibrante consiste allora nella respirazione alternata, vale a dire nell'inspirare con una narice ed espirare con l'altra.
Il colpo d’occhio
Altro importante esercizio per lavorare con entrambi gli emisferi è quello che è chiamato “vicino – lontano”, oppure “del colpo d’occhio”. Esso consiste nell’osservare un punto lontano ed allo stesso tempo mantenere coscienza nel campo periferico del punto vicino e viceversa.
Questo esercizio, quando correttamente eseguito, riunisce in sé due elementi: 1) l’aggiustamento dello sguardo, 2) il fatto che entrambi gli occhi siano “svegli”
Esercizio 83 – vicino - lontano
Tenendo la mano tesa di fronte a sé, praticamente consiste nel fissare prima il proprio pollice e poi a distanza. Se l’esercizio è fatto bene, vedremo, nel campo laterale, come due pollici (dati dalla visione non centrata degli occhi) quando guardiamo distante e come due oggetti distanti (dati sempre dalla visione non centrata degli occhi) quando guarderemo vicino.
Esercizio 84 – con la respirazione 
Lo stesso esercizio trattenendo il respiro
L’osservazione del terzo occhio come ulteriore esercizio per lo sviluppo degli emisferi
Menzioniamo un ulteriore esercizio, che fa parte della disciplina orientale del “tratak” ed anche praticato  sulla via della presenza226 che ugualmente sviluppa entrambi gli emisferi e che quindi aiuta lo sviluppo della fascinazione: la cosiddetta fissazione del terzo occhio o “occhio di shiva”.
Con questa pratica, sotto le palpebre chiuse, osserviamo il punto tra le sopracciglia operando una revulsione oculare. Noteremo che focalizzandosi sul terzo occhio è facile perdere coscienza del proprio corpo fisico in quanto si modifica la nostra percezione della realtà.
È quindi una pratica utilizzata anche da alcuni ipnotisti per indurre ipnosi, ma per noi, in combinazione con quanto già detto, acquisterà un significato che va molto oltre il semplice modificare lo stato della propria mente. 
Questo tipo di pratica infatti provoca sia un superamento della realtà tridimensionale che ci circonda, sia produce una  attivazione di entrambi gli emisferi in quanto il movimento che deve essere effettuato ha origine in una coordinazione particolare di questi.
Come dice il dr. Jean Delmas227 “il centro funzionale dei movimenti volontari associati dei globi, così come il centro dei movimenti della testa coniugati coi movimenti degli occhi, ha sede nel piede della seconda circonvoluzione frontale. I cilindrassi che si dipartono da questo centro costituiscono un fascio di fibre nervose la cui autonomia funzionale è tale che, malgrado il suo percorso sia completamente intra-assiale, è detto spesso nervo oculo-motore (Grasset). Si hanno così due nervi oculomotori: un nervo destrogiro, che, avendo il suo centro corticale nell’emisfero sinistro, fa girare gli occhi e la testa a destra; e un nervo levogiro, i cui neuroni corticali sono nell’emisfero destro e che presiede ai movimenti di lateralizzazione degli occhi e della testa verso sinistra”.
Ne deriva che, di solito, ciascun centro lavora separatamente, ma che nella convergenza oculare forzata essi lavorano separatamente228.
Inoltre questi due centri anteriori sono sottoposti in maniera particolare alla volontà.
I nervi oculomotori terminano inoltre al centro dell’encefalo, nella regione dei tubercoli quadrigemini che giuocano un ruolo capitale nei movimenti oculari e, in particolare, nei riflessi che legano la convergenza, la contrazione della pupilla e l’accomodazione del cristallino.
Esercizio 85
Fissare una luce e poi con gli occhi chiusi fissare la zona del terzo occhio. Continuare. Progressivamente potranno verificarsi apparire immagini ed anche esperienze di sdoppiamento.

La pratica è testimoniata in oriente, ma è praticata anche in altre latitudini ed in occidente.
Ad esempio, l’immagine che segue, che rappresenta dei Santi nelle vetrate della cattedrale di Amiens, mostra come questi siano in una posa che suggerisce una pratica di convergenza che secondo il dr. Lefebure faceva parte di pratiche cristiane antiche.  
229
Del resto la revulsione oculare succede anche spontaneamente in casi di grande eccitazione e si produce ad esempio in certi balli a Cuba230 ed in altri luoghi.
Simboli e Mandala
Uno dei metodi che Virgilio T. più era stato restio a spiegarci era l’osservazione di immagini. La fissazione di simboli è infatti da sempre uno tra gli strumenti tradizionali più segreti  per incrementare la forza fascinativa231. Metodi analoghi sono ancora oggi praticati in Tibet ed India su alcuni tipi di Mandala. Osservandoli con intensità il fascinatore si impadronisce della loro potenza.232 La fissazione effettuata precedentemente del cerchio nero con il punto bianco al centro è un primo livello di questa pratica in quanto questo è il corrispondente dell’antico simbolo del sole ?. Praticare quell’esercizio simbolicamente significa quindi l’appropriarsi del potere solare.
Lo strano metodo numerologico di Virgilio T.
Procedendo nelle pratiche,  il nostro maestro Virgilio T. ci aveva appreso un’altra pratica interessante. Ci consigliava di utilizzare la foto di una persona in attitudine fascinativa (meglio il maestro)  e fissarla intensamente. A questo punto il praticante chiede di ottenere la forza fascinativa. La richiesta viene però formulata in un modo particolare dove attraverso una serie di trasformazioni basate sulla numerologia le parole sono trasformate in numeri. Così ad esempio “cinque dammi otto” è la trasformazione numerologica di “Virgilio, dammi magnetismo.233 
La stessa numerologia può essere utilizzata per creare una propria “parola chiave” per scatenare la forza al momento di fascinare.234
Notiamo che un esercizio molto simile dove si fissa una foto del maestro per energicizzarsi è utilizzato per la meditazione in India ed è chiamato Meditazione "Divya Netra"235. 
 Esercizio 86 – Meditazione Divya Netra
Mentre i vostri occhi sono chiusi, focalizzatevi sul "terzo occhio", sull'area del vostro "Ajna chakra". Nella fase successiva aprirete gli occhi ma non guardate attraverso i vostri due occhi come fate normalmente. Invece, cercate di vedere con il vostro terzo occhio. Noterete allora alterazioni visive.
Metodo Bishoff
Oltre che la fissazione degli occhi di una foto pronunciando delle cifre, un’altra tecnica tramandataci invece da Bishoff (e quindi di origine tedesca) consiste nell’osservazione di un occhio disegnato. Anche qui ci impadroniamo del potere collegato a quest’organo.
Vi sono più passaggi. Dapprima l’attenzione va rivolta fissamente al punto centrale. Successivamente lo sguardo va ampliato fino al contorno globale dell’occhio, per tornare infine al punto centrale. Infine, chiudendo gli occhi si ricorda la forma di questo.
Altri Disegni e Tradizioni che  si basano sui simboli 
Oltre alle tradizioni di fonte sicura, sono rimasto colpito da alcuni antichi disegni a noi pervenuti che molto probabilmente potevano avere lo stesso scopo di potenziamento della potenza dell’occhio e che in ogni caso, dagli iniziati alla tecnica avrebbero potuto essere utilizzati proprio in tal senso.
 
Particolarmente significativa è l’immagine sopra riportata (Kings - Gnostics, pag. 238) dove l'occhio appare circondato dagli attributi per ogni giorno della settimana, sotto la forma della deità che presiede ciascuno di essi. Queste deità sono simboleggiate dal leone per il Dies Solis (domenica), il cerbiatto per il Dies Lunae -Lunedì (Diana Venatrix), lo scorpione per il Dies Martis - Martedì, il cane per il Dio Mercurii. La saetta appare il simbolo del il Dio Giove e la civetta (sacra ad Atena e Minerva), deve essere stata inserita come simbolo della Dea Venere, in quanto Venere non è considerata come protettrice riguardo alla fascinazione, mentre Minerva è stata sempre una deità protettrice e portava sul suo scudo la testa della Medusa. Il serpente era simbolo di Ecate, uno degli attributi di Diana Triformis ed era considerato uno dei suoi più potenti antidoti. Possiamo supporre che qui venisse adottato come il simbolo applicabile al Dies Saturnii (nota 226)236.
Analogamente in questa antica gemma l’occhio appare circondato  da quattro simboli che possono essere riferiti agli elementi e comunque alle divinità più alte237.

Queste antiche gemme sono state interpretate da alcuni ricercatori come amuleti, ma tale attribuzione non è l’unica possibile: è indubbio che possono anche essere utilizzate come mandala per potenziare la potenza fascinatoria da  chi ne conosce la metodica e sa interpretare i simboli.
Per operare in tale maniera la fissazione va, come nella metodica di Bishoff, prima esercitata sull’occhio centrale, allargando poi lo sguardo ai simboli laterali che vengono visti con la visione periferica  e ritornando infine all’occhio centrale.
L’alchimia fascinatoria
Per imparare la fascinazione il praticante orientale si esercita osservando dei mandala e studiando su testi allegorici, mentre in occidente tale disciplina è stata strettamente collegata all’alchimia, scienza simbolica. Se osserviamo la storia di questa pratica ci rendiamo conto che questa è sempre stata, ovunque nel mondo, collegata a discipline velate da simboli. 
Come mai?
Questi descrivono meglio delle parole i cambiamenti dell’animo e possono portarlo a nuove dimensioni.
Popolarmente si dice per indicare la trasformazione che avviene in due esseri attraverso lo sguardo che si opera un’”alchimia”. Gli antichi anche utilizzavano questo termine per indicare le trasformazioni dell’animo.
Gli esercizi che abbiamo indicato hanno un potente effetto interiore. Praticandoli un cambiamento effettivo e progressivo avviene in voi che si trasmette, quando fascinate, nell’altrui animo238. 
Questa trasformazione sarà più forte tanto più vi è un’intenzione ed un significato interiore in quello che fate. Gran parte del lavoro è quindi di pensiero. Questo capitolo ha il fine di farvi fare un salto definitivo di qualità in voi attraverso il simbolo.
L’uomo d’oggi, preso dalla tecnologia e dal bisogno di schiacciare il “bottone giusto” negli ultimi gadgets tecnologici, non è più abituato a ragionare in astratto e per analogia. Ma questo è l’approccio che è invece più fruttuoso per le discipline dello spirito che lavorano sempre su “globalità”.
L’uomo è un tutto e come dice Aristotele “il tutto viene prima delle parti”.
L'alchimia intesa come scienza ermetica dell’uomo è disciplina antichissima attualmente molto riduttivamente confusa con un'antenata della chimica. Ma essa è immensamente più di ciò: è una scienza simbolica. Essa lavora sui contenuti in maniera applicativa, creando una specie di algebra mentale degli stati d’animo che le nostre abitudini di analisi ci hanno fatto ormai dimenticare, esattamente come fa la matematica che lavora sulle strutture utilizzando dei simboli. 
L’algebra matematica è una struttura di simboli che nella pratica viene riempita con dei contenuti. Analogamente nell’alchimia ermetica col lavoro sui simboli si crea una attitudine mentale che porta in seguito a far sì che la realtà (la pratica) viene poi affrontata in una certa maniera.
Certo che l’uomo portato a prendere le pillole per cambiare il proprio stato mentale, per dormire o essere felice ha difficoltà a comprendere che esiste un’altra via molto più naturale per accedere a lui stesso.
I simboli sono il linguaggio segreto col quale accediamo alla nostra mente inconscia, alle nostre dimensioni più profonde239.  La mentalità moderna presuppone che ogni cosa possa e debba essere comunicata verbalmente, ma non è detto che si debba rinunziare ad un certo ordine di esperienze per il solo motivo che esse non sono trasmissibili nella medesima maniera delle altre240.
La fascinazione è un tipo di conoscenza per la quale il simbolo è appropriato. 
Molti antichi trattati, nascosti in polverosi libroni, sembrano parlare per enigmi, e invece in realtà narrano coi simboli antiche metodiche magnetiche in cui lo sguardo è elemento importante, e questo del resto è evidente dalle innumerevoli antiche testimonianze (come la "polvere di simpatia"del cavalier Dighi241).
Certi concetti non possono del resto essere espressi a parole. Queste sono il linguaggio della mente conscia, simboli impoveriti e troppo specifici, segni che indicano delle cose. Come possiamo lavorare sulle parti più profonde di noi con esse?
Noi ci attacchiamo ai fatti per spiluzzicarli con minuzia, ma già nel campo razionale del resto non è detto che tutto possa essere agevolmente espresso verbalmente. Le parole stesse  sono incapaci ad esprimere un’operazione matematica complessa, per la quale sono più adatti specifici simboli.
Analogamente ed a maggior ragione ancora è per le scienze più profonde dell’uomo. L’uomo è un infinito, e la parola che definisce e sminuzza deve allora lasciare spazio al simbolo che amplifica e potenzia, che avendo un’infinità di significati può adattarsi a questa poliedricità. 
Ecco quindi, che così come l’algebra matematica analizza attraverso simboli l’universo fisico, l'alchimia ermetica, attraverso il simbolo, analizza la realtà dell’universo delle analogie umane.
Entrambe del resto per gli antichi erano scienze sacre.  Questa è una chiave suprema per comprendere il percorso della scuola della fascinazione. La fascinazione è energia, e questa energia può solo essere espressa, sviluppata e trasformata pensandola come un tutto e quindi col simbolo.
Che questa chiave fosse utilizzata da sempre proprio per guarigioni miracolose ce lo testimonia ad esempio il medico  Osvaldo Crollio242. 
Molti di questi simboli sono antichissimi:  geroglifici sacri di origine egizia trasmessi a noi in una tradizione ininterrotta di sapere, e trasformati solo leggermente durante i secoli. Essi si riferiscono contemporaneamente ai pianeti, ai metalli ed in genere contemporaneamente a tutti i piani dell’esistenza compreso l’uomo ed alle trasformazioni dell'animo. Per la visione alchemica l’universo è una totalità, ed esiste una universale concatenazione di tutte le cose. Un assioma alchemico è così sopra come sotto, ovverosia che vi è corrispondenza tra l'uomo (il microcosmo) e l'universo (il macrocosmo) in virtù delle corrispondenze analogiche, ed anche tutto è uno (en to pan).
Breve Introduzione ai simboli fondamentali della medicina filosofica
Definiamo dapprima gli operatori fondamentali per condurre ed esprimere questa energia. Faremo attenzione alle loro corrispondenze nel “microcosmo”, ovverosia nell'animo umano.243
Il simbolo del tutto
F Il primo simbolo da cui partiamo è il cerchio, che rappresenta il tutto, l’apertura totale. 
Apertura totale è anche quella del fascinato, il quale non è più concentrato, bensì espanso con un’attenzione aperta al tutto. È però senza coscienza attiva.
La coscienza attiva è del fascinatore, il quale viene paragonato da molti autori244 al sole (= ?) e nel suo simbolo allora aggiunge un elemento (un punto) di individuazione. 
L’esercizio della concentrazione sul punto nero quando eseguito correttamente lascerà in voi questo simbolismo. Infatti, dopo aver osservato a lungo il cerchio nero con il punto bianco al centro, per un effetto ottico vedrete il simbolo del sole (=?).
Curiosamente, questo simbolo ricorda anche nella sua forma l’occhio e ci può portare ad alcune ulteriori considerazioni: la pupilla (che corrisponderebbe al punto nero) indicano infatti lo stato magnetico di un individuo, in quanto la pupilla è l'estremo del nervo ottico che trasmette le sensazioni luminose al cervello. E notiamo proprio che se la pupilla è piccola, denota scarsa energia magnetica e mancanza di vitalità nel nervo ottico e nel cervello. Ma se queste sono più ampie, questo corrisponde ad un maggior influsso magnetico.
Passare attraverso i quattro elementi
Le iniziazioni occidentali passano attraverso i quattro elementi. Questo rappresenta il passare attraverso tutte le trasformazioni della materia. Questa può essere rigida (come il ghiaccio), acquea (come l’acqua), gassosa (come il vapore) ed infine eterea. Analogamente nello sviluppare la nostra forza fascinativa noi trasformiamo lo spirito. Durante il processo di fascinazione vi è un passare attraverso vari stati mentali e quattro fasi corrispondenti ermeticamente a tutte le trasformazioni possibili passate le quali siamo automaticamente ad una dimensione superiore.
Il Prof. Erminio di Pisa portava particolare attenzione su queste,  che possono essere fatte facilmente corrispondere agli elementi.
Queste trasformazioni sono presenti in molti momenti e sono vissute anche nell’esercizio di osservazione del punto nero. 
La rigidezza (? terra), rappresenta la prima fase di concentrazione sul punto, la leggerezza (? aria), legata alla fase successiva, è quando avrete “agganciato” il punto e sentirete la vostra respirazione come liberarsi, cui infine seguirà la pesantezza (avvertita nelle palpebre) (? acqua), superando però questo punto arriverete ad una fase nuova, di calore (? fuoco). In tale maniera avrete conosciuto i quattro elementi attraverso l’esercizio dello specchio.
Se praticate una metodica di autoipnosi, potrete analogamente passare dal rigido (ad esempio una tensione muscolare), al leggero (quando lasciamo andare la tensione avvertiamo una sensazione di leggerezza), al pesante (le membra quando i muscoli si rilassano sembrano più pesanti) ed infine al caldo (con l’iniziare della dilatazione dei vasi sanguigni conseguenti al rilassamento).
I sette pianeti
La fascinazione è energia in movimento, è un momento in cui si va oltre i ristretti confini dell’ego e si percepisce l’altro, o, nella pratica davanti allo specchio delineata poc’anzi, siamo uno, due, tre. Per ottenere ciò è essenziale che il fascinatore crei in lui un incremento di livello di energia. Nella tradizione occidentale i pianeti sono i simboli corrispondenti ai differenti livelli energetici ed hanno  analogie coi “chakra” indiani. 
Qui si tratta dei sette pianeti tolemaici e fra questi dobbiamo quindi includere il sole e la luna. Il medaglione di pagina 270 che rappresenta l’occhio al centro di una serie di simboli legati ai giorni della settimana è sicuramente un esempio di tale tradizione che lega la potenza fascinativa dell’occhio a sette forze primarie. 
Accanto a questa esiste anche un’altra maniera per prepararsi a questa salita ed è attraverso un’antica tradizione di passaggio attraverso sette specchi di colori diversi.
In questa maniera l’operatore si può liberare dalle emozioni negative e trovare sempre più il suo centro. L’esercizio può anche essere fatto immaginativamente, oppure con una visualizzazione guidata, passando attraverso una serie di stanze di colori differenti. Ogni volta rilasseremo il nostro animo e ci lasceremo andare ad un livello più profondo.
I tre fattori principali
Passiamo ora a tre simboli fondamentali, legati alle categorie di coscienza dell’uomo. La coscienza è infatti la luce infinita che ciascuno di loro esprime in modo diverso in quanto senza di essa non vi sarebbe niente. La loro comprensione apre inoltre ad una distinzione terminologica molto importante, che ci permette di superare l’incomprensione dei moderni nei confronti delle metodiche narrate dagli antichi. Molti autori moderni che si occupano di ipnosi parlano infatti di mente conscia ed inconscia, ma lasciano da parte l’aspetto di “aumento di consapevolezza” e la “volontà”. Per l’uomo moderno la mente conscia è un dato di fatto, e  l’uomo medio cerca di combattere la mente inconscia e farla ubbidire a sé.
Per gli antichi invece non era così. L’uomo antico distingueva infatti all’interno della parte conscia dell’uomo un germe fondamentale di luce: la coscienza. Questa è una luce che va sviluppata, a differenza di altre parti della mente che sono semplici automatismi come il cosiddetto “pensiero logico” e le compulsioni, che per quanto conscie, possono essere deleterie. È quindi fondamentale far crescere il germe di consapevolezza o coscienza che sola può comandare alla volontà. 
Questa comprensione fondamentale è la base per chi vuole progredire nella strada dello sviluppo del proprio potenziale magnetico. 
È importante sviluppare consapevolezza di noi stessi. Nel microcosmo uomo infatti, quello che è il fluido o l’energia nervosa è diretta dalla coscienza e dalla volontà, ma non dalla ragione. Il focolare di emissione si trova localizzato nel centro cerebrale, nell'io pensante e cosciente (D), sede del pensiero conscio, ed è sotto l'azione immediata della volontà.  Questo io centrale è simboleggiato dallo zolfo, che è un fuoco nascosto nella terra. 
L’uomo è poi anche composto di altre parti. È costituito anche dal corpo, che pure conosciamo attraverso la nostra coscienza e quindi ne è un’altra forma e per gli antichi era simboleggiato dal sale, che corrisponde alla nostra fisicità, ed è costituito dalla sua percezione e dinamismi inconsci ma nello stesso tempo illuminati dalla stessa vita, cioè dallo spirito, simboleggiato anche dal simbolo del mercurio.
Abbiamo quindi i simboli del mercurio (simbolo=?), zolfo (simbolo=I) e sale (simbolo=G) che sono gli elementi principali che si trasformano, uniscono e dividono: il corpo, lo spirito vitale e la coscienza vera e propria o anima.  Questi tre fattori sono conoscibili attraverso l’esercizio fondamentale dello specchio245: vi è un noi che osserva (lo zolfo, il fuoco nascosto nella pietra), un noi osservato nello specchio (che siamo sempre noi, ma un noi percepito), ed un corpo che sostiene il tutto.
La pratica dello specchio serve proprio ad acquisire sempre più coscienza di noi stessi, e presenza a noi ed al nostro corpo. Assolutamente in nessuna maniera dobbiamo “perderci” nello specchio. È possibile però che, continuando nella pratica, arriviamo ad un livello superiore, nel quale non siamo più ne quello che guarda, né quello che si rispecchia. A quel punto abbiamo raggiunto un livello elevato di presenza a noi stessi. 
Le Operazioni o trasformazioni
Nella scuola della fascinazione operiamo delle trasformazioni dell’uomo. Queste possono essere descritte alchemicamente come “operazioni” che la materia (l’uomo) e lo spirito vitale subiscono.
Così come il sole passa attraverso le varie costellazioni, così la coscienza umana passa attraverso una serie di operazioni simboleggiate dai segni zodiacali.
Le dodici fasi
Queste dodici trasformazioni possono essere interpretate in molte maniere a seconda degli ambiti. Quello che nell’uomo è un percorso attraverso le trasformazioni dello spirito, nel cielo è il giro del sole nello zodiaco, ovverosia i dodici segni246. Il nostro mondo interiore è anche un cosmo, dove abbiamo i dodici segni , che girano attorno al nostro essere più profondo, alla nostra coscienza. Questi simboleggiano gli stati attraverso i quali passiamo. 
Bisogna a questo proposito ricordare il detto di Agrippa, che per invocare gli astri occorre divenire somiglianti ad essi, sì da partecipare interiormente alla loro luce, fugando dall'anima le tenebre che tendono a prendere il sopravvento a causa del corpo247.
Queste trasformazioni sono anche analoghe a quelle progressive del seme nella terra col passare dei vari mesi. Il percorso completo corrisponde, per chi lavora sulla presenza a sé stesso, alla completa trasformazione interiore248.
Ad ogni operazione alchemica, ad ogni trasformazione dell’animo, corrisponde quindi un organo del corpo, una costellazione, ed anche un punto della schiena sul quale operare premendo il quale si può agire sull’organo corrispondente. Nel grafico sottostante si vede come si distribuiscono questi punti sulla schiena del bambino in un’immagine tratta da un antico manoscritto a noi pervenuto e non in commercio.

I primi sette segni abbiano un punto di precisa corrispondenza sulla colonna vertebrale, mentre gli ultimi cinque, a partire dallo scorpione, siano extracolonna, a significare il raggiungimento di capacità extra-umane, vale a dire il passaggio a percezioni di eventi passati e futuri ed altro ancora249.
Le disciplina della fascinazione pura, del magnetismo, l’arte del medium che percepisce eventi nascosti ed il percorso ulteriore verso l’illuminazione suprema erano infatti un tempo parti di un unico percorso di sviluppo umano, dove ogni pratica preparava la successiva attraverso il raggiungimento di stati dell’animo e della coscienza precisi. 
Ed esiste anche la corrispondenza delle dodici operazioni alchemiche per l’ambito magnetico. 
Dopo il graduale oblio in cui caddero le tradizioni alchemiche negli ultimi secoli, la successione di fasi confluì infatti, dimenticando l’originale aspetto astrologico connesso ad essa, nelle cosiddette “scale ipnotiche” che indicano una serie di fenomenologie progressive attraverso le quali portare il soggetto in una “trance” vieppiù profonda.
Per l’ipnosi verbale praticata attualmente, tuttavia, come notano vari autori moderni, non ha più veramente senso l’utilizzo di una “scala di profondità”. 
I gradini di questa hanno invece senso in una via di sviluppo graduale di abilità se le comprendiamo come un “percorso” e la reimmergiamo nel suo contesto originale. La “fascinazione ipnotica” o comunque le tecniche non verbali, si riferiscono sempre alla totalità dell’uomo.
Anche se apparentemente la chiave delle corrispondenze era persa, in questo libro è riesposta grazie alle nostre ricerche. La conoscenza di essa apre infatti la porta al lavoro analogico ed all’utilizzo completo del simbolismo in connessione con gli stati fascinativi e magnetici.
La scoperta avvenne per caso: nel leggere un libro del ricercatore tedesco Gessmann trovai menzione di un altro scrittore considerato minore: il De Lausanne, ed interpretando l’opera di quest’ultimo assieme ad alcuni commenti del primo possiamo riportare alla luce l’antica corrispondenza confermata poi dal manoscritto alchemico menzionato precedentemente.
Osserviamo quindi ora quello che succede nella mente del fascinatore e quello che succede nella mente del fascinato in ognuna delle dodici tappe riferendoci a delle fonti storiche che possono essere fatte risalire fino alla più remota antichità250:

1. La prima fase è detta calcinazione, e corrisponde al segno dell'ariete (?), l’energia che apre lo zodiaco. Il fascinatore comincia ad agire con energia e decisione. Nello sviluppo personale questo significa cominciare a prendere controllo sulle proprie sensazioni ed all’esercizio dell’acqua calda e fredda. Nel magnetismo tale fase corrisponde alla realizzazione delle prime manifestazioni sensoriali.
2. La seconda è la “coagulazione” o “concentrazione”  e corrisponde alla prova della terra,  sotto il segno del toro (?) e sotto il dominio di venere, pianeta che presiede alle congiunzioni e riunioni. Comincia infatti  la concentrazione di pensiero. Nel magnetismo si avverte una sensazione di maggiore attenzione a sé stessi. Ci si concentra sul corpo251.
3. La terza è detta “fissazione” ed è sotto il segno dei gemelli, segno d'aria. Il fascinatore e fascinato sono ora “gemelli” connessi, “in correlazione”. Nel magnetismo vi è un affidamento passivo all’operatore252. Corrisponde anche alle cadute avanti ed indietro.
4. La quarta è detta “dissoluzione” ed era sotto il segno del cancro, segno d'acqua. Il fascinato comincia a dissolvere la sua realtà, concentrato dallo sguardo del fascinatore. Nel magnetismo passivo corrisponde ad un “sonno leggero” ed all’apparizioni di immagini mentali.
5. La quinta è la “digestione” sotto il segno del leone (?), segno di fuoco. Abbiamo “superato il punto”. Il fascinato segue il fascinatore e può entrare in una dimensione diversa.253
Con queste prime cinque operazioni realizziamo la “Medicina di primo grado”. Siamo già in grado di guarire. Il simbolo ne è la stella a cinque punte, o nella tradizione rosacroce, la rosa che sboccia dalla pietra254.

Le operazioni successive sono di purificazione successiva. Possono essere eseguite coi “passi” oppure in un’altra tradizione con degli specchi simbolici

6. La sesta operazione è la “distillazione” sotto il segno della vergine. Segno di terra dominato da mercurio. Incominciamo a lavorare su di una “terra interiore” ed a purificare l’animo. Rientrano in questo tipo di operazione anche le regressioni quando terapeutiche, in quanto possono permettere di distillare il succo delle esperienze. Vi è un senso progressivo di benessere255.
7. La settima è la sublimazione sotto il segno della bilancia, segno d'aria. L’uomo raggiunge uno stato di profondo equilibrio e contatto coi suoi istinti.
8. L'ottava è la “separazione” sotto il segno del cancro, segno d'acqua.

Queste operazioni dalla nove alla decima sono come il riflesso in un’altra dimensione delle operazioni dalla prima alla quinta e corrispondono ad uno sviluppo anche extra-personale e fuori dai sensi abituali.
Questo è simboleggiato nella corrispondenza citata prima punti della colonna vertebrale-segni zodiacali, dal fatto che non vi siano punti della colonna vertebrale corrispondenti a queste ultime. Una maniera di eseguirle e capirne il senso è utilizzando una luce per stimolare ancora più fortemente il cervello256. Alternativamente è possibile proseguire il processo precedente257. 

9. La nona operazione è l'“incinerazione”, sotto il segno del sagittario, segno di fuoco. È l’abbandono più totale della mente abituale. Varie tradizioni hanno complessi rituali per essa. In una pratica moderna, per comprenderne il significato almeno, può essere eseguita ad esempio fissando una luce ed  annullando ogni traccia di “pensiero fisso”.258
10. La decima è la “fermentazione”, sotto il segno del capricorno, segno di terra. Sempre nella pratica moderna suaccennata, con gli occhi chiusi osserviamo la luce residua,
11. L'undicesima è la “moltiplicazione”, sotto il segno dell'acquario, segno d'aria. La luce residua diminuisce, ma comincia ad apparire una luminosità contornante corrispondente secondo il Lefebure a “nuove associazioni mentali”
12. Infine la dodicesima è la “proiezione”, sotto il segno dei pesci, segno d'acqua. È la manifestazione di doti supernormali.

La comprensione delle corrispondenze alchemiche e delle successioni dei segni è la chiave per comprendere il cammino del fascinatore nello sviluppo del suo essere, attraverso una serie specifica di esercizi che lo fortificano.


Analisi approfondita delle corrispondenze simboliche nella scuola della fascinazione
Vediamo ora in specifico le corrispondenze tra i simboli alchemici nella scuola della fascinazione. Attraverso tale comprensione si aprono le strade del ragionamento per analogia in quanto il processo è molto sottile ed è descritto solo imperfettamente in termini esclusivamente materiali. Questa è una tradizione antichissima nella quale ne siamo guidati attraverso una serie di trasformazioni del nostro spirito vitale e della nostra coscienza ed i simboli divengono chiave per realizzare un equilibrio perfettissimo tra i nostri stati interiori ed il mondo nel quale viviamo.
Praticamente le prime cinque operazioni (calcinazione, coagulazione, fissazione, dissoluzione e digestione, corrispondenti ai primi segni dello zodiaco)  sono metafore, cioè immagini, per indicare la prima serie di stati che accompagnano il primo sviluppo  della nostra coscienza, cioè l’integrazione ed il riequilibrio delle parti della nostra coscienza e del nostro essere. 
Corrispondono a quelli che gli antichi chiamavano i misteri minori, che portavano a sviluppare particolari doti di visione e di preveggenza.
Nell'antichità i piccoli Misteri (Opera al Bianco) venivano celebrati in primavera, i grandi Misteri (Opera al Rosso) in autunno.
Perché si abbia uno sviluppo di tali doni è necessario un riequilibrio dell’uomo.
Questo riequilibrio può essere fatto anche da soli. Si dice che quando operiamo da soli operiamo come si dice tradizionalmente” su di un unico vaso” cioè solo su di noi stessi. Ma possiamo anche operare su “due vasi”.
Le induzioni magnetiche che si diffusero verso la fine del 1700 sono derivate storicamente dalla volgarizzazione di alcuni elementi di precedenti pratiche segrete alchemiche che operavano sui due elementi di coscienza  attiva ( = ?) e passiva ( = )  nell’uomo. 
Ne semplificano il procedimento rispetto alla pratica individuale, scindendo in due la coppia che è già interna ad ogni uomo tra la sua coscienza solare o “volontà” (= I voglio elemento di coscienza attiva) e le sue reazioni infracoscienti passive ” (= ? elemento passivo) e mettendole in “due vasi”, cioè operando con due persone differenti (Il vaso è il simbolo della persona). 
In pratica i due vasi sono l’operatore che assume sempre il ruolo attivo, lasciando al soggetto il ruolo passivo e che viene guidato.
La prima pratica della fascinazione o dell’autofascinazione attraverso lo sguardo  ha una chiara corrispondenza con le prime cinque operazioni alchemiche, cioè i primi cinque segni zodiacali.

E infatti nella tabella delle corrispondenze alchemiche tra operazioni e segni dello zodiaco, queste operazioni corrispondano al periodo dell’anno che va dalla primavera all’estate.
Alcuni antichi scrittori dicevano che la prima opera per ottenere la “medicina di primo grado”, “inizia sotto il segno dell’ariete e si conclude sotto il segno del leone”.259 
Chi vuole fascinare deve infatti iniziare con l’energia della primavera, la forza dell’ariete e bruciare con la potenza del leone. E dovrà anche sapere essere saldo e fermo come un toro.
Ma se tutte le qualità saranno possedute, allora dopo le prime cinque operazioni il candidato sarà in possesso di questa facoltà che si può anche chiamare appunto  “medicina di primo grado”, in grado di sanare gli altri e sé stesso. 
Quanto detto sopra è in parte corroborato da ricerche scientifiche moderne.
 Ad esempio Swami Sannyasananda della Scuola Medica dell'Università di Adelaide ha scoperto attraverso una serie di ricerche che la fissazione oculare ha un particolare effetto sulla produzione di melatonina. Gli esperimenti erano condotti su persone che conducevano la pratica indiana del tratak prima di andare a dormire. Altri effetti positivi riscontrati erano maggiore calma, sonno più profondo, un miglioramento del sistema immunitario260.
La prima operazione (energia dell’ariete ?)
Dapprima il candidato deve incominciare ad energicizzare gli elementi in sè, condizione essenziale per iniziare ad operare. Simbolicamente questo simbolo antichissimo corrisponde al periodo dell’anno in cui nel cielo, superando l’equatore, il sole lascia le regioni inferiori per alzarsi rapidamente, dando il segno del risveglio alle energie vegetali che dormono nella terra261.  Simbolicamente, la terra è l’uomo, e le sue energie vanno quindi riportate in luce. Questa operazione chiamata “calcinazione” corrisponde al segno dell'ariete ?, retto da marte che nel simbolo (=?) mostra la direzione verso l’alto dell’energia. È l’energia necessaria per iniziare, che dovrà essere utilizzata con impetuosità, così come l’ariete è un animale che agisce intensamente. Quest'energia verrà sviluppata a livello di tutti gli elementi costituenti dell'uomo, così come il sole agisce su tutti i regni della natura:  provoca lo sciogliersi delle nevi ed incomincia sia a far nascere le piante, e dallo stesso tempo stimola negli animali il desiderio riproduttivo. Questa è un’energia interna ed è una prima manifestazione di quello che gli ermetisti chiamavano “zolfo” , simbolo  del fuoco nascosto nella pietra, tanto che i greci usavano lo stesso simbolo ad indicare la costellazione corrispondente.

A livello energetico è essere utile prendere il “fosfato di potassio”, che nella dieta è legato astrologicamente al segno dell’ariete ?.262

? TERRA: Al livello terra corrisponderà la cura rivolta allo sviluppo muscolare, in cui particolare importanza assumeranno gli esercizi di tensione.

? ACQUA: Al livello acqua corrisponderanno gli esercizi di rilassamento, atti a creare la calma emozionale

? ARIA: Al livello aria corrisponderanno gli esercizi di respirazione, atti a sviluppare l'energia.

Esercizio 87 – esercizio base di respirazione
Inspirare al massimo. Trattenere 20 secondi. Espirare ed espirare ancora di più. Fare qualche semplice respirazione e poi ripetere due o tre volte. 

?FUOCO: Infine al livello fuoco corrisponderanno gli esercizi per sviluppare l’occhio, la volontà e la vista

Le quattro prove nelle Operazioni successive
È fondamentale che chi vuole praticare queste discipline abbia saldezza mentale. La mente non deve oscillare. Il primo esercizio fondamentale per la fascinazione è la concentrazione della mente e conseguente fissazione fino all’inizio di una trasformazione delle proprie percezioni e possibilmente anche oltre.263 264 
Notiamo che anche la scienza moderna conferma che la fissazione di un punto fisso può facilitare la creazione di nuove associazioni mentali e quindi quanto ora descritto appare sensato sia dal punto di vista della tradizione che delle più moderne ricerche scientifiche265.
Questa disciplina della concentrazione su di un punto va eseguita dopo l’apprendimento delle prime tecniche energetiche. 
L’osservare con costanza domanda infatti una necessaria energia, altrimenti le palpebre cominciano a battere, la mente a divagare e tutto rimane vano.
Il fatto di guardare un oggetto porterà allora in nuove dimensioni, facendovi allora passare attraverso quattro differenti livelli che corrispondono tanto sia agli elementi tradizionali, sia, nella scuola simbolica, ai quattro segni che seguono l’ariete. 
Questi sono infatti anche i corrispondenti delle quattro prove tradizionali primarie: quella della terra, quella dell’aria, quella dell’acqua ed infine quella del fuoco266. Non potremo mai fascinare se non le superiamo.
Questa fissazione prolungata, oltre che una serie di prove, diviene allora un esercizio di trasformazione. Il risultato cui porta, se praticata con perizia, è un senso di benessere e nel contempo varie doti dell’animo se ne trovano migliorate. Col tempo scoprirete infatti come in voi siano aumentate la concentrazione, la voglia di fare e la padronanza interiore.
Le operazioni
Analoghe a questo esercizio di concentrarsi a fissare un punto fino alla trasformazione delle nostre percezioni sono le operazioni simboliche alchemiche chiamate: la prima della “coagulazione” o concentrazione della nostra capacità di attenzione su di un punto isolandoci dall’esterno, la seconda della “fissazione” che consiste a mantenere tale attenzione, la terza della “dissoluzione” che è la fase che corrisponde a quando a poco a poco la nostra mente critica comincia a lasciarsi andare, e la quarta della “digestione”, che corrisponde a quando “passiamo oltre il punto”, ed accediamo ad un livello differente, quello del fuoco. Tutte queste operazioni sono effettuate su di un vaso chiuso, che è il corpo umano concentrato e mirato al suo miglioramento.267
Passaggi della coscienza e onde cerebrali
Vari studi sembrano poter gettare un ponte tra i fenomeni che avvengono nella mente e differenti tipi di onde cerebrali che entrano in gioco durante i vari passaggi.
Normalmente si distinguono vari tipi di onde, rivelabili attraverso l’elettroencefalogramma, relative all’attività del cervello. Le onde Beta sono caratteristiche dell’attività di veglia, le onde Alfa (tra 7,5 e 13 Hz) sono collegate ad un leggero rilassamento e le onde Theta solo relative a stati simili al sogno. Le onde Delta indicano uno stato ancora più profondo.
Analizziamo ora i vari passaggi che la vostra coscienza effettua osservando un punto. 
Il primo passo è raccogliersi. Cominciate allora a fissare un punto nero di fronte a voi. Potete, come abbiamo spiegato prima, anche attaccare un cerchio di carta rotondo e colorato di nero su di uno specchio.
Dapprima "coagulate/concentrate" (con fermezza = toro ?) la vostra attenzione su di esso. Mantenete la vostra attenzione continua, riunite la vostra attenzione ed i vostri pensieri altrimenti sparsi nel "fissare" e pensare solo al punto. 
Noterete che la mente, indisciplinata di per sé,  cerca di cambiare direzione, ma voi la manterrete "fissa".
Interpretando questa prima fase nella chiave delle onde cerebrali, questo significherebbe che la vostra mente vorrebbe rimanere in fase Beta, ma tramite la vostra volontà, con perseveranza, andrete oltre.
Ed a questo punto, con la perseveranza, avverrà la prima trasformazione. Dopo un poco noterete che anche la vostra respirazione comincerà a cambiare, a divenire più regolare268.  Significa che siete sulla giusta strada. È come se il vostro spirito si fosse librato in aria (aria, attributo dei gemelli ?), e nel fissare vi sembrerà di essere ad un livello dove potete andare avanti all’infinito, voi ed il punto.
Ma questa è in realtà solo una fase momentanea. Dopo un poco vi renderete conto che i contorni incominciano a svanire  ( dissoluzione = ?), e la vostra attenzione si allarga. Anche la pupilla probabilmente si allargherà269. Questo significa che siete allora nella fase successiva, la "dissoluzione". Continuate finché potete. In tale fase di “dissoluzione” siete in quello che gli indiani chiamano "dhyana", uno stato di “trance” che può anche essere terapeutico e che permette di accettare utili suggestioni. In tal momento potrebbe venirvi da chiudere gli occhi, sognare. Possiamo allora supporre che questa fase corrisponda ad un momento di onde cerebrali di tipo  Delta o anche Theta.
Ma se invece procederete ancora sarete al livello della “digestione” . Sarete stati forti (segno del leone =  ?). 
Portate allora l’attenzione al cuore, il vostro centro e vi renderete conto che potete essere anche più vasto della dissoluzione precedente. Quando tornerete all'attenzione normale vi sentirete bene e rilassati.
Esercizio 88 
Eseguite l’esercizio di concentrazione appena descritto, facendo attenzione alle varie fasi ed alle trasformazioni che passo a passo avvengono in voi.
Elementi iniziatici nella concentrazione sul punto
Esaminiamo ora ancora più in dettaglio ogni fase da un punto di vista iniziatico, vale a dire aggiungendo ad ogni fase una serie di considerazioni simboliche. 
Questa è infatti la chiave per far sì che la vostra mente reagirà anche per analogia, creando una serie di nuove associazioni:
La coagulazione/concentrazione ? - la prova della terra
L’operazione iniziale nella quale portiamo l’attenzione su di un punto nella nostra pratica alchemica corrisponde alla “coagulazione”, cioè ad essere capaci di concentrarsi. Essa è astrologicamente legata al segno del toro ?. Tutti i sensi vengono concentrati, coagulati. 
Proprio dall’esame della sua simbologia traspaiono anche altri concetti: in pratica iniziando ad osservare un punto “prendiamo base” e dobbiamo avere in noi la costanza del toro il cui sforzo perseverante gira le zolle, per prepararle alla fecondità. Dobbiamo “radicarci”, concentrarci nell’osservazione, ed allo stesso tempo isolarci.
Questo segno segue il precedente dell’ariete. Ed esso allora significa che il germe fecondo nato dall’energia dell’ariete deve adesso prendere radice al suolo.
Nelle antiche tradizioni iniziatiche, il candidato fa prova di iniziativa (ariete) cui segue un isolamento (toro - terra) rinchiuso in un ambiente sotterraneo dove gli si chiede di operare con le sole sue energie. 
Analogamente la fissazione del punto richiede di “isolarsi”. Voi dovete incominciare a guardare un punto lasciando l’esterno distante, ed all’inizio il primo  esercizio sarà eseguito su di un punto nero, perché il nero è il punto di partenza di ogni cosa. Questa coagulazione è anche una “tensione” che metteremo, ed infatti il nostro sguardo deve essere “teso” al punto.
La fissazione ?
Continuando con il nostro parlare metaforico, quando la pianta è saldamente radicata, incomincia a slanciarsi verso l’alto. Il concetto alchemicamente corrisponde a “separare il sottile dallo spesso” in quanto avrete coscienza di una dimensione più eterea e noterete come mentre fissate siete in uno spazio nel quale la vostra attenzione è continua, e senza interruzione rivolta all’oggetto che contemplate. A questo livello diventate anche coscienti di un rapporto tra voi e l’oggetto di percezione. Avete una chiara idea di voi e dell’oggetto e del fatto che siete uniti il che è rappresentato dal segno dei gemelli (= ?). Sentirete inoltre il corpo come più libero della presa della mente. La respirazione diventerà più regolare. Classicamente i due gemelli mitologici sono Castore e Polluce e sono connessi alla luce intellettuale ed all’energia, che è anche l’espressione del fascinatore, che sempre sa cosa vuole e lo esprime nello sguardo. Dal punto di vista astrologico, il segno dei gemelli rappresenta la luce che penetra.
La dissoluzione ? della mente critica
A poco a poco i confini incominceranno a modificarsi, la vostra mente critica a lasciarsi andare. Sarete nella fase della “dissoluzione”, simboleggiata dal cancro (= ?), segno legato all’acqua ed allo stomaco. Notiamo come nel geroglifico i due elementi si sono ancora maggiormente avvicinati ed uniti. Infatti in tale stato potete ricevere suggestioni e queste possono entrare in voi così “come quando la notte è ridotta al minimo lo spirito umano è più aperto”. Il cancro è dominato dalla luna, l’astro dell’immaginazione. Se però rimaniamo a questo livello rimaniamo in un sogno, e la nostra mente critica è rilassata, ma non superata. È uno stato simile a quello ipnotico tradizionale.
La digestione ? – superare il punto
Ad un certo punto, continuando nel processo di attenzione, svanisce anche ogni immaginazione e si entra in uno stato di niente. Il flusso dei pensieri, che è normalmente nutrito dal nostro muoverci da un oggetto all'altro, gradualmente si spegne ed arriva un momento in cui rimane solo la pura coscienza.
Questo livello corrisponde al “superare il punto”. Gli antichi dicevano che bisogna “spezzare l’oro per rifare l’oro”. A questo punto le forme aquose (cioè immaginative) svaniscono. Vi è la congiunzione tra la coscienza attiva (il sole) e la precedente attitudine passiva (la luna). Davanti allo specchio, è allora la prova suprema. Un fuoco spirituale può manifestarsi, ma anche un calore fisico, che suggerito, può avere una virtù guaritrice e che può essere anche diretto con i passi magnetici a pervadere il corpo.270 
Le fasi superiori di trasformazione: fissazione della luce e chiusura degli occhi
Come detto vi sono più tipi di osservazione. L’osservazione del punto nero si lega alla terra. Essa è legata tradizionalmente al colore nero ed a saturno, il pianeta più distante. Un secondo tipo di osservazione è quello del “riflesso”. Esso può anche essere effettuata davanti ad uno specchio fissando uno dei vostri occhi. Anche qui iniziate a fissare. Quello che succederà sarà diverso. Se aumenterete la respirazione dopo un poco noterete che potete come “fissarvi” al vostro occhio e vi rimane facile mantenere tale tipo di attenzione. La “fissazione” è qui più facile, in quanto state fissandovi su voi stessi. A poco a poco anche la vostra eccitazione salirà. Potete darvi anche qui delle suggestioni.
Infine potete effettuare la fissazione di una luce a basso voltaggio271. Per questo tipo di osservazione ed i suoi effetti sono state effettuate delle ricerche sperimentali272 che provano come questo tipo di attività promuova nuove idee ed associazioni da un punto di vista meramente mentale. Se però portiamo l’attenzione sull’aspetto simbolico ci rendiamo conto che con questo esercizio potete acquisire la potenza del sole in voi. Infatti dovete imparare ad essere un sole per gli altri. Potreste anche osservare il sole direttamente273 ma sono necessarie precauzioni specifiche che esulano da quest’opera. Notiamo che con questa tecnica potete anche connettere la luce a dei pensieri che potranno essere assorbiti direttamente dalla vostra mente. In questo caso osserverete la “luce nascosta”. Praticamente dopo la fase iniziale di osservazione della luce chiuderete gli occhi e passerete attraverso una serie di fasi particolari. Dovete avere gli occhi chiusi in quanto simbologicamente sarete allora in connessione con l’inverno, il momento in cui il seme è sotto la terra ed invisibile.
Potete iniziare ad esempio potete darvi una suggestione mentre guardate la luce. Deve essere una suggestione semplice. Anche una sola parola come “libertà”. Parlatevi mentalmente. Noterete come la luce quasi “schiacci” la vostra mente conscia. Siete nella fase chiamata “dell'incenerazione” che corrisponde al segno del sagittario (=?). Chiudete poi gli occhi e continuate ad osservare l'immagine residua. Passerete attraverso le fasi della “fermentazione” che corrisponde al capricorno (=?), ovverosia la vostra idea si diffonderà nella mente, ma non in maniera conscia, in maniera inconscia. Seguirà poi uno scomparire dell'immagine residua ed una maggiore luminescenza attorno. Siete nella fase della “moltiplicazione”(=?). Come il seme sotto la neve la vostra idea sta mettendo radici nella vostra mente inconscia. È la fase in cui nuove associazioni vengono create e nuove idee create. Infine l’ultima fase sarà la “proiezione” (pesci = ?) che è la capacità di operare anche ad un livello superiore.
La luce è un punto chiave per lo sviluppo delle facoltà superiori.
Virgilio T. stesso non esclude che la luce (l'osservazione degli oggetti con riflesso) sia all'origine delle sue capacità. Afferma che la luce spiritualizza. 
Osservare la luce concentra l'attenzione e non ci si distrae mentre a poco a poco vengono stimolate le qualità più alte dell’animo.
Purificazioni. I colori e le sette stanze
Lo sviluppo del potenziale dell'uomo senza purificazione dalle scorie precedenti può portare a dei disequilibri. Tutte le tradizioni possiedono quindi una serie di processi di purificazione. Nelle nostre ricerche, abbiamo avuto la fortuna di venire a conoscenza di un antico filone di purificazione con lo specchio di origine tedesca, che si integra con la nostra tradizione. Si opera mettendo il candidato successivamente di fronte a sette specchi illuminati con lampade di differenti colori corrispondenti ciascuno ad una "signatura" planetaria. L'effetto è maggiore se gli specchi sono disposti a croce. In questa maniera si sottolinea la nascita di uno stato nuovo al centro della croce, rappresentato dal candidato che è al centro. Vi sono sette passaggi da eseguire ognuno in un giorno diverso accompagnati da uno specifico rituale. L'ordine di queste "camere mistiche" è tradizionale e diverso da quello dei giorni della settimana ognuno originariamente egualmente dedicato ad un pianeta (lune-dì, marte-dì etc...) ed è precisamente: Saturno (colore nero), sole (giallo), mercurio (verde), marte (rosso), luna (argento), venere (rosa), giove (blu)
Passando attraverso ogni stanza il candidato impara a concentrarsi su sè stesso ed a distinguersi dalla sua immagine. Il risultato del lavoro con i colori così eseguito è un progressivo maggiore controllo della realtà ed un ribilanciamento generale. Grazie a questo bilanciamento e passaggio il candidato arriva ad un livello nuovo, superiore ai singoli moti dell'animo, di totalità e potenzialità.  È allora anche possibile con una cifra corrispondente oppure un suono rievocare successivamente un colore specifico e creare in sè e negli altri uno stato d'animo specifico.
La teoria dello Spirito
Nella tradizione della fascinazione è ovunque implicita una teoria che vede l’universo interconnesso e che ha qualcosa di simile con l’odierna teoria quantistica.  
Questa dottrina, adombrata in molto di ciò che Virgilio T. ed Erminio di Pisa fanno e dicono, è molto antica.
Secondo l'antica dottrina di Timeo di Locri, di Ocello Lucano ed anche di Pitagora e di Platone, tutto l'universo era riempito di uno spirito o di un'anima.274

Mens agitat molem et magno se corpore miscet.
..... Deum namque ire per omnes 
Terras, tractusque maris, coelumque profundum; 
Hinc pecudes, armenta, viros, genus omne ferarum,
Quemque sibi tenues nascentem arcessere vitas, 
Scilicet huc reddi deinde, ac resolutu referri 
Omnia nec morti esse locum. 
(Virgilio)

Così tutto era legato nell'universo secondo questa filosofia uguale anche presso gli Arabi.
“Chi saprà descrivere la catena che connette le cose superiori con le inferiori, allora penetrerà il mistero massimo275” diceva l'arabo Al Gazel.
Alla stessa scuola di pensiero appartiene ad esempio Sebastano Wirdig che per descrivere questo flusso utilizzò il termine “magnetismo”: egli affermava che tutte le vicissitudini sublunari sono dovute al magnetismo, che la vita si conservava grazie al magnetismo, che la morte di tutte le cose era un risultato del magnetismo, e che l'azione degli astri, della luna e del sole sul flusso e riflusso dei mari era egualmente un effetto magnetico.
La teoria era basata sul concetto di "fluido universale", denominazione più fisica che aveva sostituito la precedente che era quella di "spiritus mundi", "spirito dell'universo", "influenza celeste", "forza di simpatia", o "qualità occulta".
Questo principio, diffuso ovunque, anima i corpi della natura di cui costituisce lo spirito vitale.
La sua origine era nel cosmo, e tirava forza dal sole e dagli astri. Stabilisce tra noi e le regioni superiori una comunicazione effettiva. È espresso nella luce e nel principio del calore.
Tra l'equatore ed i poli della terra vi è una corrente costante di forze, mentre un'altra corrente si muove verticalmente dal cielo alla terra e l’uomo per equilibrarsi deve armonizzarsi con esse.
Questa è la stessa affermazione di Mesmer il quale affermava: esiste, una influenza mutua tra i corpi celesti, la terra ed i corpi animati276.
Anche l’uomo è come una terra in miniatura. Questo magnetismo globale si estrinseca nella sua “aura”; e con questo concetto si indica la “radiazione” di un uomo. Si parla di uomini che brillano, di persone “calde”277 ad indicare il clima che queste persone creano278.
Da un punto di vista visivo, l’aura è visibile in particolari condizioni come aloni sul viso, ombre, ed altri elementi.
Anche le mani riportano tale atmosfera. Ci sono mani che possono guarire, come se avessero una forza.
Infine è nell’occhio che più si concentra l’atmosfera umana.
Ed in quello che l’uomo tocca con le sue mani ed il suo sguardo, rimane traccia del suo influsso279, cosicché rimangono tracce di ciò negli oggetti da lui toccati. Questa è la base della psicometria. Virgilio T. una volta ci fece una dimostrazione della sua estrema sensibilità. Ci chiese di toccare un oggetto in sua assenza fra una decina che erano sulla tavola. Successivamente tornò, toccò le nostre mani e ritrovò l’oggetto.
Di questa esperienza resta una testimonianza video da noi raccolta. 
Le signaturae
La sapienza estrema consiste nel conoscere sè stessi. Il messaggio immortale di "conosci te stesso" è il culmine dell'indagine dell'uomo sul mistero della sua essenza.
La scienza ha mostrato come vi sia una relazione psicofisica tra le nostre emozioni ed il nostro corpo. I nostri stati interiori possono infatti provocare cambiamenti fisiologici nel nostro corpo che possono essere tanto transitori quanto durevoli, e possono arrivare fino a modificare l'equilibrio delle funzioni stesse dell'organismo, trasformandosi in uno stato emozionale costante. Dietro a questo "conosci te stesso", si sono sviluppati vari rami del sapere umano l'oggetto dei quali è conoscersi, correggersi ed imparare a sviluppare le proprie virtù e qualità.
Questo è l'approccio che dobbiamo avere dietro alle scienze che studiano l'uomo e che connettono le sue caratteristiche alla fisicità ed al cosmo come lo studio del carattere, la fisionomia, la chirologia e l'astrologia antica. Queste scienze nell'antichità erano sempre rivolte al presente ed ad indicare una strada di miglioramento interiore e sviluppo delle proprie qualità.
Mesmer notava ad esempio come il movimento del fluido avveniva anche dentro l’uomo
Mesmer notava come gli antichi le corrispondenze tra questo fluido universale e particolari punti corporei. Come dice nei suoi aforismi: “Penso che queste sfere esercitino anche una azione diretta su tutte le parti costitutive dei corpi animati, particolarmente sul sistema nervoso, attraverso un fluido che penetra tutto...e analogamente gli effetti alternativi della gravità producono nei mari il fenomeno sensibile che noi chiamiamo flusso e riflusso, tensione e remissione (nel magnetismo animale)” Questa dottrina è la stessa delle “signaturae”280, cioè l’idea che nell’uomo vi è il riflesso degli astri. Su questo concetto si basano anche una serie di scienze quali la frenologia, la chiromanzia, la fisiognomica e la grafologia. Ovviamente “Astra inclinant non necessitant” e il libero arbitrio è sempre presente nell’uomo.
Virgilio T. è un patito di fisiognomica, mentre il Prof. Erminio di Pisa lo era di astrologia.
Nel momento in cui pratichiamo la fascinazione, dobbiamo quindi avere una visione globale, e non sentirci separati dal tutto, ma anzi pensare che quello che pensiamo tende ad influenzare la realtà, della quale non siamo altro che espressione. E, dicendo questo, ci riconnettiamo alla odierna visione quantistica.
La Fascinazione Ipnotica e le teorie Quantistiche
La fisica quantistica è una branca moderna della scienza nella quale vige un principio fondamentale: l’osservatore influenza l’osservato.
La fascinazione è una relazione di intensa osservazione. L'attenzione del fascinante è completamente rivolta alla persona che osserva. Quando ciò avviene i due appaiono come “correlati” ed è come se lo stato interiore dell’operatore si unisse allo stato del fascinato e viceversa.
L'osservatore influenza la realtà che percepisce «Werner Heisenberg»
A livello micro della fisica è vero che ogni relazione risponde a questa legge, ma è anche vero nella fascinazione, che è una relazione di osservazione. L'osservazione dell'operatore crea ed influenza la realtà.
Questo può anche spiegare la particolare simpatia che crea la fascinazione: le barriere sono abbattute e si entra in contatto con la parte più profonda dell'uomo. A questo punto il fascinato perde la sua identità e diventa una cosa sola con il fascinatore. Un principio fondamentale della fascinazione è allora  "Il fascinato tende a riprodurre gli stati mentali del fascinatore". 
In pratica vi è una accentuazione di fenomeni che avvengono quotidianamente. È naturale che ciascuno di noi abbia sensibilità agli altri. Questa è la base dell'esistenza stessa della società. Nel caso della fascinazione la sensibilità dell’uno arriva a coincidere con la sensibilità dell’altro.
Esaminiamo ora in maggiore dettaglio i vari gradi di questo "sentire in maniera analoga"
I tre gradi del sentire in maniera analoga
Il primo grado è il cosiddetto «ricalco»: due persone manifestano comportamenti simili, atteggiamenti in sincronia....Questo è il primo passo e porta alla creazione di un rapporto empatico positivo
Il secondo grado è emozionale: due persone possono condividere degli stati emozionali
Il terzo livello è la fascinazione vera e propria. è come se qualcosa passasse tra le due persone. I due condividono chiarmante un’unica realtà. È il livello al quale diventano più visibili e chiari i fenomeni di telepatia e telestesia.
Concetti Quantistici applicati alla fascinazione
I concetti di fascinazione acquistano pieno significato all'interno del concetto di "campo quantico di relazione". 
Ha importanza infatti il cosiddetto «campo quantico» che noi creiamo con la persona di fronte. Il campo quantico ci permette varie cose tra le quali una sincronia con l'altra persona. Tale sincronia può arrivare fino ad una corrispondenza totale.
Quali sono i principi del campo quantico?
Quello che chiamiamo "campo quantico", risponde ad una serie di principi, che sono alla base della comunicazione in stato di fascinazione.
Principi Base.
Tutto interpenetra ogni cosa
Ad ogni azione osservata in noi corrisponde una rispondenza nell’altro
Anche nel corpo e nell'immaginazione umana esistono simili rispondenze
In una realtà quantica non hanno importanza gli stati mentali dell'altro quanto i nostri. Le tecniche sono solo sistemi di duplicazione di stati mentali di vario tipo.
È interessante notare che in un sistema quantico è l'osservazione dello stato che tende ad essere legata alla replicazione dello stato in più posti. In pratica più io osservo, più creo realtà.
La realtà è creata dall'osservazione. Non c'è realtà in assenza di osservazione. «Copenhagen Interpretation (seconda parte)»
Alcuni principi ulteriori
In realtà ogni situazione è caratterizzata da una situazione quantica, ma solo in certi casi, data la limitazione dei nostri organi di senso, possiamo averne percezione diretta. Ma quando arriviamo al massimo dell'osservazione e dell'attenzione, come nella fascinazione, certi fenomeni divengono evidenti.
Non ci sono cause locali. La realtà in sè stessa è non locale281.
Il concetto espresso in queste parole è molto profondo. è solo la nostra mente che divide la realtà e vede un'unica causa. Tutto è in realtà unico.
Il concetto di Attrattore
La parola "attrattore" è utilizzata in campo matematico, ad indicare che una serie di risultati tende verso un determinato valore, chiamato allora "attrattore".
Il termine è anche utilizzato nella teoria del caos, ad indicare specifici punti di concentrazione regolare dei risultati. E il termine è stato applicato con efficacia anche alle teorie della mente. 
Ad esempio, quando generalizziamo, in pratica riteniamo un evento simile ad un altro, la mente colloca una serie di informazioni ed idee differenti in una stessa "scatola". E chiamiamo allora un elemento "attrattore" quando tende ad attrarre la nostra sensibilità282 in una specifica direzione.
Il concetto di attrattore è stato ad esempio applicato all'antico adagio che "ciò che una persona si aspetta tende a realizzarsi". Il fenomeno è anche stato chiamato della “profezia autoavverantesi”. Questo vuol dire che se ci attendiamo che si verifichi una particolare situazione, questa ha alte probabilità di accadere. Il concetto, originariamente concepito con riguardo all'immaginazione ed alle aspettative, può essere formulato allora anche in questa maniera: "le nostre immagini mentali fungono da attrattori per la messa in atto di determinati comportamenti". 
Il principio base è allora: se io immagino di comportarmi in un certo modo, la mia immagine mentale funge da attrattore perché il comportamento da me messo in atto vada nella stessa direzione. 
Esercizio 89: Influenzare una situazione. 
Se avete una situazione che dovete risolvere sedetevi in un posto tranquillo  ed immaginate. Vedete fortemente la “migliore soluzione” per una particolare situazione sociale. Mettetevi nello stato d’animo che “così deve andare”283. Osservate cosa succede. Se manterrete sufficientemente la vostra attitudine mentale noterete che molto spesso i fatti si adatteranno al vostro pensiero.
Attrattori nella fascinazione
Il concetto di "attrattore" trova applicazione nella comprensione della fascinazione. Essa afferma infatti che un individuo può fare sentire ad un altro il desiderio di compiere una determinata azione, che il primo desidera che venga compiuta. E se noi desideriamo qualcosa è facile che anche l’affascinato entri nello stesso stato mentale.
L’attrattore può essere in questo caso rappresentato dallo stato emozionale, che tende a replicarsi nella mente dell'altra persona.
L’azione può anche non essere esclusivamente emozionale. Può anche essere un'immagine mentale che ci creiamo e che, attraverso un meccanismo di risonanza, tende ad impattare nella mente del nostro interlocutore e crea fenomeni che possono sembrare di “telepatia”.
Esercizio 90 Feeling e apparente Telepatia. Notate nella vostra vita i momenti nei quali avvengono apparentemente fenomeni di telepatia. Noterete che sono quasi sempre con persone con le quali avete particolare rapport e feeling
Realtà interna e Realtà esterna
Spesso negli esercizi di fascinazione, sembra che la realtà interna dell'operatore influenzi il fascinato.
La domanda è se esiste veramente una divisione effettiva tra lo spazio mentale del fascinante (osservatore) e la realtà mentale del fascinato (osservato). Poiché l'osservante influenza l'osservato, e questo è uno degli elementi più notevoli dell'attenzione fascinativa, ne consegue infatti che la realtà interna dell'osservante si riflette sull'osservato. 
Nei fatti parlare di realtà interna ed esterna è puramente una convenzione, in quanto tutte le realtà sono interne in quanto percepite soggettivamente. Da un certo punto di vista nel campo quantico della fascinazione non esiste più una distinzione netta tra realtà interna e realtà esterna, bensì differenti livelli di realtà, dove la cosiddetta "realtà esterna" è all'interno della cosiddetta "realtà interna". 
I Filtri di Direzionalizzazione
Accanto alle immagini mentali e le emozioni, anche altri elementi possono agire da filtri di direzionalizzazione della mente del fascinato.284
Per condurre la mente e creare lo stato d'animo più adatto il filtro attivo è uno strumento molto efficace che può essere adottato. I filtri sono particolari caratteristiche della realtà, ad esempio colori, che, applicati al modello fascinativo, possono moltiplicare i risultati in quanto guidano la mente del fascinante e del fascinato alla lunghezza d'onda più adatta. Altri filtri, chiamati "filtri anticipatori" possono essere invece usati ANTECEDENTEMENTE per creare un atteggiamento interiore adatto immaginando una situazione congeniale qualche momento prima. Ad esempio, possiamo immaginare che il nostro interlocutore che dovremo incontrare fra poco reagisca in una particolare maniera. Spesso quando lo incontreremo noteremo che quanto abbiamo immaginato sarà divenuto realtà.
Esercizio 91: per dirigere la mente di un altro. 
Entrate in uno stato d’animo. Credeteci, visualizzate la realtà col colore e la sensazione corrispondente. Anche il vostro interlocutore lo sentirà.

UTILIZZI
La Fascinazione per Persuadere
“He holds him with his glittering eye— 
The wedding-guest stood still, 
And listens like a three years' child; 
The mariner hath his will. 
The wedding-guest sate on a stone, 
He cannot choose but hear : 
And thus spake on that ancient man, 
The bright-eyed mariner." (Coleridge)
“Lo trattiene con il suo sguardo
L’ospite rimase silenzioso
Ed ascolta come un bambino di tre anni;
Il marinaio ha in pugno la sua volontà
L’ospite sedeva su di una pietra,
Non potette che ascoltare:
E così parlò l’uomo anziano,
Il marinaio dai grandi occhi.” (Coleridge)285

L'influenza personale è una proprietà inerente alla natura dell'uomo. 
L’occhio ne è uno degli elementi fondamentali. Se, guardando la storia, ricerchiamo le cause del successo degli uomini famosi di ogni tempo, di qualsiasi nazione, ci si può rapidamente rendere conto che questo successo deriva sempre dalla loro capacità di "affascinare" magneticamente gli interlocutori.
Plutarco racconta ad esempio che Giulio Cesare, nella sua gioventù, trovandosi vicino all'isola di Rodi, cadde in mano ai pirati che catturarono la sua nave e lo fecero prigioniero. Egli ebbe però sempre un particolare ascendente su di essi. Più in generale, mantenne un comportamento piuttosto particolare con i pirati e sotto certi punti di vista ambivalente, trattandoli sempre come se fosse lui ad avere in mano le loro vite e promettendo più volte che una volta tornato libero li avrebbe fatti uccidere tutti286 (cosa che poi fece); allo stesso tempo paradossalmente, però Cesare compose numerose poesie e le sottopose poi al giudizio dei suoi carcerieri. In questo breve racconto, che diviene più completo se pensiamo anche allo sguardo magnetico di Cesare, di cui molti parlarono, troviamo già una definizione dell’uomo magnetico e capace di persuasione, che segue la sua linea ed allo stesso tempo porta in “confusione” gli altri. Giulio Cesare esercitava il suo impero su di essi ad un punto tale da sembrare che fosse piuttosto un dominatore anziché un prigioniero. Quando voleva riposare o dormire, proibiva a loro di fare alcun rumore ed essi l'obbedivano senza discutere. Egli li ingiuriava e li comandava come servitori ed essi non erano capaci di disobbedirgli.
Per continuare con esempi dell’antichità, Cicerone fa menzione di un certo Titinius, in Roma, che con il solo sguardo privò della parola il senatore Curio (apprezzato per la sua dizione perfetta) mentre stava parlando contro di lui nel senato287.
Fascinazione della voce e dell’occhio è anche quella di Napoleone288. Quando questi ritornò dall’Elba. Re Luigi XVIII spedì contro di lui il V reggimento. Napoleone si avvicinò al reggimento da solo, scese da cavallo e con lo sguardo diretto disse "soldati del quinto reggimento, mi riconoscete. Se anche uno solo di voi vuole sparare all'imperatore, lo può fare adesso". Dopo un breve silenzio i soldati gridarono "Viva l'imperatore" e marciarono con lui a Parigi.289
Già il semplice atto di guardare qualcuno ha un significato. Sicuramente di interesse. Guardiamo più spesso le persone che ci interessano o piacciono che le altre. Se poi l’occhio è esercitato la potenza di esso è ampliata.
Ognuno possiede in sè gli elementi psicologici e mentali propri ad agire sui propri simili, ma non tutti li utilizzano allo stesso grado.
Chiamiamo "fascinazione persuasiva" l'applicazione della fascinazione all'interno della comunicazione quotidiana.  La manifestazione più evidente e caratteristica del "potere personale", è  l'arte di convincere290. La persona che possiede le sue chiavi,  è facilmente creduta in quello che dice, dimostra un ascendente sugli altri. 
Il successo personale oltre che dalla competenza, dipende dalla capacità di gestire adeguatamente la propria capacità di relazionarsi.
Le leggi che presiedono a tali risultati sono insite nella natura stessa dell'uomo. Con il progresso, nella nostra società, tali capacità divengono inoltre sempre più importanti, in quanto la lotta si fa più serrata ed ogni nostro successo dipende da molteplici fattori. 
È infatti importante per l'uomo, nella società, di crearsi una posizione grazie al suo lavoro, alle sue conoscenze ed alla sua condotta: si tratta di ambizioni più che legittime. Ma poiché le conoscenze, il lavoro e la condotta morale non bastano sempre, allora diventa un dovere l'acquisire ciò che manca. Un'educazione che non apra al segreto della potenza e della riuscita, un'educazione che non insegni le leggi immutabili del potere della comunicazione persuasiva è incompleta. Quella che segue ora è un’introduzione alla conoscenza delle dinamiche di Persuasione collegate con le dinamiche di Fascinazione, e come attivare sempre i meccanismi profondi del cervello rettiliano.
Sono tre i procedimenti coi quali generalmente agiamo sui nostri simili: dapprima, essi sono influenzati dall'uso delle mani e dai gesti; poi, coll'uso degli occhi; in terzo luogo, da suggestioni, o da quello che loro si dice. Indipendentemente da questi tre modi la vostra intenzione e concentrazione mentale è comunque sempre  fondamentale. È come se vi fosse infatti un'influenza invisibile, che è, sia un'emanazione sottile d'una forte potenza di volontà, sia una impressione generale prodotta dalla combinazione dei tre processi descritti più su. Se concediamo che la telepatia o trasmissione del pensiero esista veramente, - e molti non ammettono dubbio su questo, - dobbiamo qui riconoscere una forza proveniente da questa sorgente. Non dobbiamo discutere qui l'esistenza o la non-esistenza di questa sottile emanazione che rende un individuo magnetico, poiché, se questo fluido sottile esiste veramente, esso è sotto la direzione ed il dominio della mente, ed è sviluppato dagli esercizi descritti in quest’opera. Lo sguardo convenientemente esercitato seduce e soggioga. La sua importanza, è assai più considerevole di quella della bellezza puramente fisica degli occhi. Non si tratta di dar loro una dura fissità, ma bisogna imparare  un'espressione speciale perché abbiano tutto il loro splendore e la forza di penetrazione sorridente e dolce. Gli esercizi nella prima parte del libro vi avranno insegnato ad avere uno sguardo potente. 
Ecco alcune ulteriori istruzioni:
Utilizzo dello sguardo
Atteggiamento Mentale:. Lo sguardo potente non deve essere ovviamente solo un atteggiamento, deve essere uno stato interiore. Non potrete mai aver l'aria di determinazione senza essere veramente determinati. Non è possibile che facciate le cose che non credete di poter fare. Quando c'è una MANCANZA di questa FIDUCIA IN VOI STESSI, non potete che DESIDERARE di fare quelle cose. La mancanza di fiducia, l'assenza di fede reprime tanto la potenza di volontà che non ve ne potete più servire. Questa è una delle cose più importanti alle quali dovrete sempre pensare. Se sentite di non poter influenzare gli altri, non potete in nessun modo esercitare la vostra potenza di volontà. Potrete desiderare di influenzarli, ma questa mancanza di fiducia nella vostra propria abilità impedisce la libera azione della vostra volontà, e non otterrete praticamente nessun effetto, giacché, laddove la volontà non è robusta, la suggestione non potrà essere fatta bene, e gli occhi vostri non potranno avere l'espressione voluta. Ricordatevi che gli occhi sono le finestre della mente, o dell'anima, e che una volontà debole dà loro una tutt'altra espressione di quel che ne dia una volontà forte e gagliarda. Ricordatevi pure, che, se volete riuscire nel miglior modo possibile, voi dovete avere una fiducia illimitata una completa sicurezza nella vostra abilità di arrivare a qualche risultato speciale. Questa fede, questa fiducia, vi metterà in grado di servirvi di tutta la potenza di volontà che possedete, per raggiungere il fine che desiderate conseguire. Quanto più spesso vi servirete così della vostra volontà, tanto più rapidamente essa crescerà in forza, finché non sarà diventata un agente potente della vostra esistenza. La più gran parte della gente crede di VOLERE quando non fa che DESIDERARE. Se potete imparare a volere, invece di semplicemente desiderare, potrete compiere miracoli, ed esercitare su quelli che vi avvicinano, un'influenza che sarà davvero miracolosa, perché la più di gran parte della gente, non ha mai sviluppato la propria potenza , volontà, non sa come svilupparla, e il poco che essi ne posseggono, è il risultato di un accidente o della sorte. Questo non vuol dire che il desiderio non possa servire, ma solo in seconda istanza, quando voi sarete capaci di “crearlo” in voi, quasi recitarlo invece che esserne vittime. Per influenzare allo stato di veglia, tale desiderio sarà allora a volte l’involucro esterno di quella che all’interno è volontà assoluta. 
Parlando: Nell'avvicinarvi a qualcuno, guardatelo sempre direttamente. Potrete guardarlo negli occhi, potrete guardarlo alla radice del naso, fra gli occhi, alle ghiandole, o, se lo fissate per molto tempo, potrete cambiar il punto del vostro sguardo da un poco più su di questi punti ad un poco più giù di essi, ma non smettete di guardarlo tutto il tempo, almeno finché non avrete finito di formulare la proposta che desiderate che egli accetti. Nello stringere la mano di qualcuno sopra al quale si desidera avere un'influenza accompagnare alla stretta di mano e allo sguardo il desiderio di trasmettere gli ordini mentali.
Ascoltarsi parlare: Lo sguardo per essere efficace deve coordinare la sua azione con l'azione del pensiero trasmesso attraverso le parole. Un elemento fondamentale è allora il seguente: "lo sguardo non deve mai rappresentare un sentimento differente da quello che deriva dal pensiero che si esprime a parole e soprattutto, non deve essere contrario a tale pensiero".
Non è raro infatti, che durante una conversazione oppure una discussione, si sia assaliti da pensieri estranei all'argomento di cui si parla. Questi pensieri producono inconsciamente cambiamenti nell'espressione, il quale rischierebbe allora di mancare della convinzione necessaria per impressionare l'interlocutore. Una tattica molto valida è allora la seguente: ascoltarsi e sentirsi parlare. Questo va ovviamente fatto senza dare l'impressione che si seguono le proprie parole, poiché altrimenti si distruggerebbe l'impressione di spontaneità.
Nei momenti culminanti: Nel parlare ad una persona per molto tempo, potrete riposare i vostri occhi, guardando altrove durante parte della vostra conversazione, ma, quando vi avvicinate alla fine, e arrivate al momento in cui volete fare l'effetto definitivo, guardate bene direttamente la persona colla quale parlate, sia negli occhi, sia alla radice del naso, ed imparate a rendere il vostro sguardo fermo e continuo. Vi sono i più grandi vantaggi a fissare senza movimento delle palpebre in tal momento. Si provocherà cosi, in ogni caso, uno stato di affascinamento291 più o meno palese, ciò che permetterà infallibilmente di volgere a proprio vantaggio le disposizioni dell'interlocutore. Un occhio irrequieto, che si chiude senza motivo, non influenzerà mai nessuno.
Entrando presso qualcuno: Se voi entrate in un ufficio, per avvicinare un uomo che sia seduto alla sua scrivania, guardatelo bene in faccia quando egli alza gli occhi per ricevervi. Deve incontrare il vostro sguardo in quel momento che già è fissato su di lui. Così facendo sortirete un effetto sorpresa molto potente. Ricordate inoltre che se si incomincia la conversazione, regola d’oro è parlare solo di argomenti che possano interessare le persone con le quali conversiamo. Se si è contraddetti, non bisogna formalizzarsi, soprattutto se chi ci contraddice ha ragione. Qualora pensiamo di avere ragione noi, bisogna opporre in maniera cortese degli argomenti che li possano fare riflettere e soprattutto mai adottare un atteggiamento trionfante quando li si è convinti.
Il saluto oculare: molto potente per dare potenza al primo momento dell’incontro è pensare qualcosa e creare uno stato d’animo particolare in voi prima di entrare presso il vostro interlocutore. Molto efficace è far nascere in voi l’atteggiamento che avete quando incontrate dopo tanto tempo e per caso un caro amico. Quando entrerete quindi dalla persone che dovete incontrare, succederà allora che i vostri occhi effettueranno, senza sforzo cosciente da parte vostra, quello che è chiamato il saluto o “flash”oculare”292. Infatti quando incontriamo una persona già conosciuta, capita che senza volerlo ed inaspettatamente  alziamo per un istante le sopracciglia. Questo non accade invece se la persona è conosciuta. È un movimento del resto rapidissimo che è assai difficile mimare bene. Ma se voi vi metterete nello stato d’animo descritto poc’anzi, farete tale movimenti spontaneamente. Il vostro interlocutore incomincerà a domandarsi se vi siete già visti da qualche parte  ed in ogni caso vi tratterà con maggiore familiarità.
 Quando state per fare una proposta: Non guardate altrove, e non abbassate gli occhi quando state per fare una proposta, ma domandate ciò che desiderate, spiegate il vostro affare in poche parole, in un modo chiaro e convincente, guardando direttamente la persona alla quale parlate. 
Siate determinato ad influenzarlo, abbiate in mente che egli dovrà fare ciò che voi desiderate che egli faccia. Pensate intensamente quello che desiderate. 
Se volete influenzare un uomo, non gli permettete, se ciò è possibile, di guardare se non in faccia a voi, quando siete arrivato al punto critico della questione. Se vi toglie gli occhi d'addosso, egli ha l'occasione di riflettere su ciò che voi gli dite. Finché egli vi guarda in faccia, e finché voi pure avete gli occhi fissi su di lui, e gli parlate, egli non ha che poca opportunità per poter riflettere ai fatti che gli state esponendo, e sarà molto più facile che egli li accetti senza discussione, anziché se egli guardasse altrove. 
Il “sottotesto”: questa tecnica consiste nel pensare durante i momenti cruciali nella mente frasi del tipo “questa è una proposta molto interessante per Lei, veramente valida”. Inconsciamente cambieremo il nostro sguardo e la nostra espressione, e noteremo come il nostro interlocutore risponderà conseguentemente. 
La “Proiezione voluta”: Molto simile alla tecnica precedente è la “proiezione attiva”. Lo psicologo Sigmund Freud aveva utilizzato il termine “proiezione” per indicare il fenomeno per il quale sopra una determinata persona potevamo “proiettare” una nostra immagine mentale. Ad esempio, un adulto può “proiettare” sul vigile che lo multa l’immagine di suo padre quando lo sgridava. Noi possiamo prendere allora controllo su questo fenomeno invece di viverlo passivamente e guidare la conversazione. Per ottenere ciò ci daremo allora l'impressione di veder nascere sul viso del nostro interlocutore il sentimento che vogliamo nasca. Una maniera per rendere questa proiezione voluta più forte e facile è immaginare, poco prima dell’incontro oppure in specifiche sessioni di autoipnosi, di incontrare invece che la persona che abbiamo di fronte, proprio una persona corrispondente alla proiezione che vogliamo creare, e mantenere tale sensazione durante l’incontro. Ad esempio potremmo immaginare di incontrare un amico carissimo con in quale ci confidiamo e poi “proiettare” questa immagine sul nostro interlocutore. L’importante è fare questo nel primo momento dell’incontro. Successivamente il nostro inconscio continuerà automaticamente.
Come mantenere l’attenzione: ecco alcuni utili espedienti per attrarre l'attenzione della gente sui punti critici della conversazione:
Metodo 1 per mantenere l’attenzione: Potrete fare un semplice esperimento: se colui al quale parlate cessa di guardarvi, troverete che, se voi pure volgete gli occhi altrove, egli si varrà di quest'occasione per guardarvi a sua vece; appena egli vi guarda di nuovo, dovrete tornare a guardarlo voi pure, proprio negli occhi, e riporterete probabilmente la vittoria, prima che lo sguardo suo vi lasci da capo. 
Metodo 2 per attirare l’attenzione: Un altro metodo è utilizzare un oggetto. Certi venditori mostrano una brochure oppure un depliant che si riferisce alla conversazione, e la mostrano a colui al quale parlano. Dopo che egli avrà guardato questa figura, egli sarà condotto a guardare colui che parla, e ad ascoltare ciò che questi gli varrà dire. Se voi siete di un acume pronto e svegliato, potrete allora cogliere quest'opportunità e riportare la vittoria prima che egli cessi di guardarvi. 
Altri metodi: Si può fare anche molto di più a questo riguardo. Lo studente dovrà usare il proprio, ingegno nel far fronte alle circostanze che si presenteranno. Ci è assolutamente impossibile di dare qui delle direzioni specifiche. Dovremmo sapere tutte le attitudini dello studente prima di potergli dare le istruzioni esatte delle quali avrà bisogno. 
Cosa fare quando l’altro parla.
Quando un'altra persona vi sta parlando, vi sono due modi alternativi di operare:
Metodo 1 – mantenere il controllo di sè: il primo è di non guardarla tutto il tempo. Concedetele la vostra attenzione parte del tempo, ma volgete frequentemente lo sguardo altrove; non guardate in basso, ma da una parte; questo vi permetterà di riflettere su ciò che l'altro vi sta dicendo. Le persone che non hanno studiato a fondo questa questione si figurano ordinariamente che, se un uomo vi sta parlando, e che voi volgiate gli occhi altrove, dev'essere perché quell'altro vi ha in suo potere, che vi domina, che vi forza a guardare altrove. Quest'è un falso punto di vista su questo soggetto. Se voi guardate altrove, è per proteggere voi stesso che fate così.
Infatti varie discipline psicologiche (esempio la PNL) hanno studiato come i movimenti oculari si leghino alla riflessione.  Solo il prendervi un poco di spazio vi può dare l'occasione di riflettere e di ragionare. Per quanto sia forte la vostra potenza di volontà e per quante cognizioni possiate avere, se fissate lo sguardo vostro tutto il tempo su di un uomo mentre questi vi sta parlando, e quest'uomo s'intende di ciò che deve fare per il suo proprio vantaggio, egli vi influenzerà, quanto è certo che uno ed uno fanno due. 
Forse, non farete ciò che egli vi vorrebbe far fare. Forse egli domanderà troppo, e voi rifiuterete, ma, ciò nonostante, egli vi influenzerà. Voi forse gli concederete certe cose che gli avreste rifiutate se foste stato nel pieno possesso delle vostre facoltà ragionatrici. L'uomo che pretende che nessuno lo può influenzare, è completamente ignorante delle leggi colle quali gli uomini sono influenzati. L'uomo che vi dice che egli non crede in niente, eccetto in quelle cose sulle quali egli ha ponderato e riflettuto, prova, con quest'asserzione, che la sua mente non è capace né di ragionare né di riflettere in una maniera giusta, poiché, se potesse riflettere e ragionare come dovrebbe, riconoscerebbe di certo di avere fatto e creduto, durante la sua vita, molte cose sulle quali egli non ha riflettuto affatto, per la semplice ragione che è stato influenzato da qualcun altro. Egli ha creduto a certe cose, perché qualcuno gli ha detto che erano vere. È molto più facile dare delle istruzioni per insegnare ad influenzare gli altri, di quel che non lo sia per insegnare a guardarsi dall'essere influenzati.
Metodo 2: Incrementare la propria presenza. Un metodo alternativo è quello di incrementare la propria presenza. Significa che voi guarderete la persona in faccia, ma al contempo farete molta attenzione al vostro corpo. In pratica vi “ricorderete di voi” durante la conversazione. Un modo molto semplice è fare attenzione ad una parte del corpo, ad esempio la propria mano. In tal modo creerete come una specie di “avvallamento psichico” ed osserverete l’altro venire progressivamente a voi. Questo metodo è molto potente. Osserverete che il vostro interlocutore continuerà a parlare e parlare in quanto finirà con il trovarsi molto a suo agio. Alla fine sarà lui a voler concludere.
Durante la conversazione in genere: Parlando a qualcuno, bisogna mostrarsi sempre attenti alla conversazione, mai interrompere l'interlocutore, e ciò anche se questi è prolisso. Deve essere un ascolto attivo, dove l'occhio ha un'importanza fondamentale. Se la vostra attenzione dovesse scender, ripetetevi "è interessante" o qualche altra parola simile. Il vostro sguardo prenderà così un’impressione interessata. Imparerete molto di più sul vostro interlocutore facendo attenzione piuttosto che se parlaste voi. Inoltre i buoni ascoltatori sono ricercati spesso più dei parlatori. Possiamo anche guidare mentre ascoltiamo solo con lo sguardo.
Guidare ascoltando: Mentre osserviamo il nostro interlocutore possiamo inoltre pensare dei semplici messaggi con la tecnica del “sottotesto”. In pratica mentre guardiamo pensiamo dei semplici messaggi rivolti all’interlocutore. Questi finiscono spesso con l’operare come "attrattori" dei pensieri del nostro interlocutore. Possiamo dare una ragione del funzionamento di tale tecnica anche secondo principi di semplice psicologia. Infatti, attraverso inconsce espressioni del viso, guideremo a poco a poco il nostro interlocutore dove vogliamo noi. Quando tramite la fascinazione abbiamo rapport e prestigio e offriamo le idee in tale modo indirettamente, il nostro interlocutore le adotterà automaticamente. Osserverete con stupore che magari vi farà la stessa proposta che voi pensate. 
Ulteriori casi
Questo tipo di pratica domanda delle facoltà di analisi molto alte, in quanto bisogna sapersi adattare al carattere psicologico dell'interlocutore. Non ci sono due persone assolutamente simili. Diamo ora ulteriori indicazioni ancora più specifiche per vari casi particolari.
Nelle relazioni: 
Come dice Guido Cavalcanti:
Molto cortesemente mi rispuose
quella che di me prima avea riso
Disse:”La donna che nel cor ti pose
co la forza d'amor tutto su'l viso
dentro per liocchi ti mirò sì fiso,
ch'Amor fece apparire"293
Coloro che desiderano in particolar modo di affascinare una persona di sesso contrario, possono agire così: Quando venite a contatto colla persona che desiderale guadagnare la fiducia e l'amore, cercate anzitutto di rendervi presente (vedi esercizi della prima parte). Quando le parlate, guardatela alla radice del naso e al contempo pensate pensieri di questo tipo : « Io ti piaccio : Io ti sono simpatico e tu devi amarmi — tu mi desidererai” e frasi simili a seconda del caso. Ricordatevi che niente può essere trasmesso se già voi non lo sentite, dovete quindi sentire in voi stesso quello che desiderate sia nutrito. Questo aumenterà moltissimo l'effetto delle suggestioni mentali.  Badate di mantenere gli occhi aperti. Importantissimo: lavorate sulla vostra calma. Pensate che avete tutto il tempo del mondo. Evitate di mostrare ogni ansia, quando vi trovate in presenza della persona che desiderate influenzare. La fretta distrugge ogni impatto.
Affari e commercio: Qui si tratta di applicare tutta la forza di suggestione, che il nostro studente, se ha eseguito con esattezza tutte le istruzioni dategli nella prima parte di questo corso, già possiede. Dunque : uso dello sguardo magnetico alla radice del naso, fra gli occhi e suggestioni inerenti all'indole dell'argomento. Ricordatevi che è d'importanza massima la fiducia in voi stessi e l'abilità dì usare l'arte della persuasione.
Il saluto 1 – concetti generali: Quando salutate concentrate la vostra energia mentale. Utilizzate un sottotesto appropriato, del tipo “che piacere!” Il saluto deve essere cordiale e franco. La vostra stretta di mano sia calorosa. Mostrate all'amico o al cliente che voi siete lieto d'incontrarlo; informatevi della sua salute. Non indulgete troppo in farsi fatte. Parlategli degli affari (o di altro che possa interessarlo) con sollecitudine, senza però essere indiscreto; ascoltatelo con visibile interesse guardando negli occhi quando serve per incoraggiarlo a parlare. Ciò farà aumentare presso di lui la simpatia e la fiducia.
Come salutare 2 – tecniche specifiche: È buono anche il metodo, nel salutarlo, d'inchinarsi leggermente in avanti, sollevandosi sulla punta dei piedi e fissando contemporaneamente lo sguardo alla radice del naso la persona che si saluta, stringendole con un certo calore la mano. Così facendo faciliterete infatti il processo di “convergenza oculare” e concentrazione del vostro interlocutore.

Infine: Il risultato dipende da più fattori: il desiderio, il pensiero utilizzato, lo sguardo,  le parole ed i gesti utilizzati. Sono questi gli elementi essenziali. È importante coordinare alla perfezione questi fattori, tanto più che il nostro interlocutore ha le sue reazioni, le sue riflessioni ed i suoi interessi. Ecco perché per ottenere un effetto veramente potente è necessaria una previa analisi psicologica o come minimo fisiognomica. È meglio se possibile essere soli con l'interlocutore. La presenza di altre persone può infatti portare influenze non previste, a meno che non si goda di assoluto prestigio e carisma nei confronti del gruppo che in tal caso potrà invece fungere da moltiplicatore ed incrementare il vostro impatto.
È importante anche che il nostro soggetto sia rilassato. Per far questo può essere molto utile a volte toccare elementi periferici all'idea centrale. A ciò connettiamo il fatto che dobbiamo dare come presupposto l'accettazione dell'idea. Ad esempio, un medico che vuole spingere una persona a farsi ricoverare potrebbe dirgli: non dimentichi di portare qualcosa da leggere. Un venditore parlerà sempre dei vantaggi successivi all’acquisto più che dell’acquisto, e così via. Importante è pensare e visualizzare quel che si dice. 
 La fascinazione è uno strumento per suggerire idee senza risvegliare la mente conscia. Per comunicare con qualcuno emozionalmente è necessario utilizzare il linguaggio in maniera speciale. Ricordiamo che muovere critiche o fare domande può risvegliare la mente critica. È allora importante che sappiamo già cosa dire e parliamo sovente. Parliamo di varie cose che non coinvolgano l'uso del fattore critico.


Fascinazione, Presenza e Chiavi del Potere Personale
Le tecniche di coinvolgimento ed affascinazione  indicate precedentemente fanno parte di un disegno anche più alto. 
Il concetto di Fascinazione si lega allora allo sviluppo progressivo di un "Potere"294. 
Le nostre conoscenze al riguardo vengono da contatti e trasmissione di conoscenza con persone aventi partecipato ad una scuola denominata "Scuola del Supremo Potere"295.
Il concetto di base.
Per padroneggiare questo livello superiore è necessario:
la conoscenza delle tecniche di fascinazione già esposte 
un livello di attenzione e presenza a sé stessi di tipo superiore che può essere definito di secondo livello.
In altre parole la strada ulteriore per avere ancora maggiore successo nella fascinazione passa attraverso l’incremento del nostro livello di coscienza.
La persona che è presente a sé stessa è una persona che reintegra sempre più sé stesso e le sue capacità, andando verso quello che è stato anche definito come “homo totus”.  È quindi un individuo che ha vieppiù coscienza e controllo sui suoi meccanismi mentali, incluso quello  della propria capacità di essere affascinato ed affascinare.
La «presenza nell'azione».
Mentre per le tecniche di livello semplice si mira a risultati immediati (successo negli affari etc..) e qui l’emozione e l’entusiasmo spesso forniscono il carburante necessario, al livello che descriviamo ora non vi è più emozione. 
In pratica vi è un acuito controllo di sé stesso. Utilizzando la terminologia simbolica, questa può essere definita una “tecnica solare”. Mentre la fascinazione semplice può essere ottenuta anche semplicemente tramite l’emozione (ed è definita quindi “tecnica lunare” in quanto la luna era collegata alle emozioni), questa fascinazione superiore può essere solo ottenuta tramite l’assoluta padronanza di sé stessi296. Si tratta di una tecnica molto Yang.
L'aspetto essenziale è il doppio livello di coscienza. 
All’inizio, lo sviluppo della presenza è rivolto ad essere sempre più nelle proprie sensorialità immediate. Questo aumenta il nostro livello di vigilanza e percezione, e ci permette  di essere più efficaci. A livello superiore sono cosciente sia che parlo sia di quello che dico. Sono in pratica cosciente ad un duplice livello: di quello che faccio (questa è la presenza di base che abbiamo incominciato a sviluppare con gli esercizi della prima parte) e del senso che do alle cose. Un'analogia per questo concetto è quella dell'auto: è come guidare un'auto ad altissima velocità, quando una persona fa attenzione a tutto e nello stesso tempo devi ovviamente sapere dove stai andando. 
Lo stesso principio è dietro al potere nella vita di tutti i giorni. La maggior parte delle persone ha potere nelle piccole cose, riesce, come un bambino, ad ottenere quello che vuole dagli altri insistendo, ma magari non è quello che veramente desidera, e non è quello che vuole nella vita. Trascorre così l’esistenza in singoli momenti slacciati da una coscienza di sé continua. Passa dalla gioia alla tristezza affannata nel dover ottenere, ed alla fine si rende conto non avere vissuto l’esistenza, ma di essere stato vissuto da questa. Noi non abbiamo potere perché non abbiamo coscienza, ma più aumentiamo la coscienza, più aumentiamo il potere. 
Proseguendo lo sviluppo della presenza indicato nel capitolo precedente, una persona può essere cosciente non solo dell'immagine che batte sulla retina, dei suoni e delle sensazioni (come nella presenza semplice che comunque è tappa necessaria per arrivare a questo livello più alto) ma anche del tipo di azione che sta facendo. Una persona che pratica qualche tecnica sa sempre quello che sta facendo. La maggior parte degli umani non sa quello che stanno facendo e vivono alla superficie di sè stessi. Questo significa per chi pratica la tecnica "avere potere".
A questo punto si diventa potenti, e nelle relazioni con gli altri si comprende il disegno globale. 
Come sviluppare questo tipo di presenza?
Ecco alcune idee. 

Esercizio 92 – la marcia
Un esercizio può essere di camminare senza mentalizzare la marcia. Noi mettiamo tante mentalizzazioni nel camminare. Ad un certo punto diveniamo coscienti di come “il nostro corpo vuole camminare”. Si liberano ad esempio le anche.
Notiamo che con questo esercizio vi sono due livelli di percezione cenestesica: la prima è pura, le sensazioni, la seconda è nel corpo che trova il suo equilibrio e la sua posizione. 
Questo tipo di presenza può infine connettersi a percezioni e sensazioni energetiche. 
Esercizio 93 – L’enumerazione
Un altro esercizio interessante è enumerare quel che uno fa297. Tipo: sto girando il volante a destra, schiaccio sull'acceleratore etc...) è da fare all'inizio per incrementare la coscienza non solo percettiva, ma anche di quello che uno fa. Dopo ovviamente non si parla più. 
Non bisogna ovviamente confondere questo esercizio con una mentalizzazione. La scuola del supremo potere è contro le mentalizzazioni. Notiamo come questo tipo di esercizi si aggiunge a quelli abituali della presenza presentata prima, l'aggiunta di tale livello porta ad evitare di credere di fare della presenza ed in realtà dormire. 
Chi è meno presente è meno denso, e la sua attenzione “salta”, non è sempre lì. In una contrattazione, per esempio, una persona senza capacità di controllo mentale si perderà nei suoi pensieri diecimila volta.
Analizzeremo più avanti come operare con queste. 
Quindi nella comunicazione si entra dentro dei vuoti. Questi “vuoti” non sono solo “psicologici”. Vi è anche una dimensione superiore. Quante volte ad esempio non facciamo qualcosa solo perché una voce al nostro interno ci dice di farlo? Possiamo pensare che forse siamo tutti in qualche modo connessi.
Tra gli esercizi complementari quindi allo sviluppo della presenza nell’azione, menzioniamo anche l’”attenzione a distanza”. In pratica siamo concentrati sull’altro anche quando non è lì. Tra gli esercizi più interessanti vi è ad esempio, a distanza, entrare nell'altro perché ci chiami o faccia una determinata azione. In oriente tale pratica viene chiamata  “Reng Chan”  (entrare dentro l'altro). Un’altra pratica molto utile è l’esercizio della telepsichia. 
La scuola del Supremo Potere porta a dei risultati interessanti, che sotto un certo punto possono essere definiti teurgici. 
Nello sviluppo della presenza a questo livello superiore vi è quasi un aspetto magico. Questo si collega al senso dell'Arcano 22 dei tarocchi: i nodi si risolvono.
Se sei in questo stato trovi delle concentrazioni di avvenimenti che ti danno la soluzioni.
Il concetto di "Campo di Coerenza"
Un concetto chiave nella presenza e nella fascinazione è il "campo di coerenza". Definiamo un "campo di coerenza" sulla base di coerenza tra pensieri e direzione mentale. Il supremo potere opera negli incontri con altre persone attraverso la creazione di un campo di coerenza. Noi creiamo un campo di coerenza e l'altra persona non può controllare tale campo di coerenza. Entra nel nostro campo di energia. Non può controllare niente, poiché controlliamo tutto noi. Si tratta di qualcosa di rettiliano. Della parte del cervello più rettiliana. Il campo di coerenza opera ad esempio nel caso della seduzione. Molta gente si sente "portata" da qualcosa di più grande di lui verso l'altra persona. Nei fatti è un noi stessi più vasto del semplice io conscio che si innamora. Nel caso della seduzione, non c'è una decisione alla base, anche se in certi casi una persona può anche volere raggiungere qualcosa. Se non arriviamo vuole dire che il nostro campo di coerenza non era abbastanza forte. Ogni persona nella vita conduce una serie di "giochi", alcuni di questi esplicitati dall'Analisi Transazionale (AT)298.
È importante non entrare nel gioco dell'altro e densificare. Con questa parola intendiamo aumentare la presenza. A questo punto l’interlocutore finisce col trovarsi a perdere ogni punto di riferimento. 
Può anche incominciare ad avvertire delle alterazioni della sua maniera di percepire la realtà.299
L'essere umano in realtà è molto sottile. è molto facile andare oltre la superficie. Se siamo molto presenti andiamo all'origine.
Il campo di coerenza
Il concetto che con la coscienza si densifica la presenza porta al pensiero che forse in realtà siamo fatti di energia. Più siamo presenti più diveniamo densi. Possono allora succedere delle cose potenti poiché creiamo quello che può essere definito un “campo di coerenza”.
È importante in questa disciplina distinguere tra campo di coerenza e coerenza. La maggior parte degli umani sono abbastanza coerenti in quello che fanno. Il campo di coerenza è invece un campo di attrazione, come un avvallamento della realtà nel quale il nostro interlocutore entra.
Differenza tra Campo di Coerenza e Livelli Logici
Molta gente pensa che essere coerenti e congruenti è l’unica chiave. Da qui nasce allora la teoria dei livelli logici. Il problema è che si può essere coerenti anche nell'errore.
Sarebbe opportuno distinguere tre tipi di persone:
1. Completamente incoerenti
2. Coerenti
3. Capaci di essere Presenti e sviluppare un Campo di Coerenza
Solo coloro che appartengono alla terza categoria possono sviluppare potere personale al più alto livello.
Tipi di Campo di Coerenza
Ci sono due campi di coerenza: 
superficiale
profondo
Per andare al livello di base bisogna demistificare. Gli umani sono preda delle loro idee. Le idee sono in realtà al servizio della persona. Ecco perché si dice di scendere a livello rettiliano come facciamo nella fascinazione. I concetti del rettiliano sono di base. Bisogna essere molto rettiliani arrivando praticamente ad un livello dove non ci sono più emozioni.
Bisogna vedere quanti noi stessi (differenti personalità) ci sono ed andare alla base delle cose.
È un'altra dimensione: o uno c'è dentro o è preso dal mentale. A volte questo stato può non essere visto bene in certe circostanze. Una persona presente mette paura ad alcuni in quanto non entra nei loro giochi. Il concetto del supremo potere ci apre la mente alla comprensione del connettere la presenza con la presenza nell'azione. La presenza ci permette di godere di dove viviamo. Non c'è stress nel supremo potere in quanto c'è presenza, è l'incontrario dello stress. In tal modo possiamo capire cosa significa il pensare che viviamo nel migliore dei mondi possibili.
La creazione di un Campo di Coerenza di Potere ed il concetto di tempo
Nella creazione di un campo di coerenza l'orizzonte temporale è corto (del resto è una tecnica legata alla presenza dove l'attenzione è sull'ora - in ogni caso si può pensare che in realtà il tempo non esiste e c'è valutazione delle cose in maniera ad immagini di cui si è coscienti). Non bisogna essere troppo nel ragionamento per esercitare tale potere.
Fasi di azione per agire con un campo di coerenza
Per esercitare il potere del Campo di Coerenza ci sono più fasi che vengono definite in termini tecnici “terreni”. 
Il “primo terreno” è avere già una certa presa sulla persona. In questa fase possono sicuramente essere utili le tecniche linguistiche, e le tecniche ericksoniane per creare rapport. Infatti in questa fase comunichiamo con la parte più esterna della persona, la sua psicologia.
Ma entrati in contatto a questo livello, a questo punto si può aprire un secondo terreno e magari anche un terzo terreno.
Nel “secondo terreno” noi densifichiamo questo nostro campo energetico ed il nostro interlocutore avverte la nostra “presenza”. Si possono fare allora delle cose temibili. Quando si entra in tale stato si possono anche  creare delle ipnosi istantanee.
Riassunto delle varie fasi:
Presenza: è la base, il primo livello
Capacità Comunicazionale: Al fine di creare il "primo terreno"
Creazione di un Campo di Coerenza: è il momento in cui interveniamo ad un livello più profondo dell'io normale, con un io che normalmente è inconscio e legato agli strati più profondi della persona, per ottenere i risultati
Perchè Presenza, Potere Personale ed Illuminazione sono legate
Importante nel processo di riacquisto di potere e di chiarezza mentale è il processo di demistificazione. È importante demistificare tutto. Quanta energia investiamo nella costruzione e soprattutto nel mantenimento della nostra realtà?
Ricerche scientifiche hanno mostrato che nell’adulto vi è una gran parte di lavoro mentale anche in momenti di quiete. Questo lavoro inconscio è minore nel bambino. È stato supposto che tale continuo lavorio sia per “costruire la realtà”. In pratica, partendo dai dati grezzi, per arrivare alla percezione cosiddetta “conscia”. 
Quella che chiamiamo "realtà" è quindi normalmente una costruzione, che però rimane fissa perché nell’umano medio si regge sulle paure. 
La presenza ci porta a rendercene conto. Nella presenza infatti non c'è nessun investimento in quanto c'è coscienza del presente. La presenza ci porta alla coscienza di base. La PNL si avvicina a ciò in quanto demistifica molte cose (La PNL demistifica l'emozionale umano e mostra come i valori siano arbitrari) è importante anche chiarificarsi gli obiettivi. Ma la presenza va anche oltre sul livello non verbale. 
Dal Potere Personale attraverso la Presenza all'Illuminazione
Partendo dallo sviluppo del potere è anche possibile sviluppare l'illuminazione dell’uomo, ma per questo obiettivo superiore è necessario lasciare cadere ogni emozionalità e velleità. Quello che viene definito stato oggettivo è uno stato in cui vi è potere e libertà.
Il concetto preso da questa via è quello dell'assalto alla cittadella. Anche lo dzogchen lavora su tale concetto. Nisargadatta dice che in tale stato tu puoi padroneggiare l'universo ed è vero. Ma non si sa se padroneggiare l'universo sia una via da seguire perché ci allontana dal fine e può portare su delle false strade. Questo tipo di coscienza è molto antico ed anche nello Yoga le Siddhi - qualità supernaturali e comunque poteri - sono un possibile rischio.
La comunicazione di Persuasione e le “trances” delle persone
Chi lavora sulla fascinazione secondo il percorso indicato in questo libro noterà fin dal primo momento un aumento del proprio ascendente. Questo è dovuto al fatto che queste tecniche hanno anche per effetto di risvegliare a poco a poco la nostra coscienza e permetterci di renderci conto sempre di più che la maggior parte della gente “dorme”. È persa in concettualizzazioni e mentalizzazioni che le impediscono di essere nel presente, che invece è l’unica cosa che c’è.
Le persone che incontriamo sono in “trance” nella vita: sognano un futuro immaginario senza vedere se possono raggiungerlo, oppure “fanno quello che gli altri fanno” e via dicendo.
Guardiamo cosa fa la pubblicità. Si connette ai sogni. Noi ad esempio comperiamo un prodotto perché “affascinati” e “coinvolti” da una pubblicità, dalla moda, che ci crea quindi assenza di criticismo logico. 
Successivamente pensiamo di aver fatto l’acquisto per utilità. Molto spesso allora quando accettiamo un'idea che si connette ad una nostra “trance”, noi la razionalizziamo e ci convinciamo che si è trattato di un processo logico.
La facoltà di scelta opera solo nell’uomo presente.
Chi è meno presente è normalmente in una “trance”, vittima dei suoi pensieri. 
Il “sognatore”
Molte trances possono anche essere di origine culturale. Possiamo avere ad esempio il “sognatore”, che tradotto in termini ipnotici è una persona che opera una “distorsione temporale” vivendo in un possibile futuro immaginario. Per lui il presente esiste in funzione del suo sogno. A questo punto chi è presente può condurlo dove vuole semplicemente connettendosi al suo “sogno”. Il  grado con cui una persona accetta le nostre idee è influenzato dalla sua aspettativa.
La regressione di età
Vi potrà essere la persona in “regressione di età”, che quindi tenderà a comportarsi come un bambino. 
L’analisi transazionale ha osservato questo fenomeno e notato che spesso le persone nelle relazioni assumono atteggiamento da bambino.  Pensiamo a come comunica un'idea una madre od un padre con un bambino.
A questo punto potremo rivolgerci a lui in maniera passiva od autoritativa. 
La maniera passiva è la maniera materna. Per utilizzare questo meccanismo è essenziale il rapport.
La maniera autoritativa è più paterna. Per utilizzare efficacemente questo meccanismo è essenziale il prestigio. Pensiamo a come appaiono le figure parentali. Esse appaiono più grandi e potenti al bambino. Da sempre le chiavi del prestigio e dello status sono l'essere grande e forte, così come sapiente e potente. La persona magnetica sa assumere prestigio in maniera non verbale, senza attivare resistenze critiche nell’altro in quanto agisce solo con elementi non verbali. Il risultato dell'assumere prestigio è allora che l'altra persona regredisce. Torna quindi a funzionare come un bambino. Se osserviamo attentamente possiamo osservare vari segnali che indicano questo, la voce cambia, lo sguardo è inferiore. Quando la persona è in stato di regressione il prestigio è l'elemento di base. Rappresenta la sensazione del bambino nei confronti del padre o del leader tribale.
Ogni cosa che aggiungiamo al nostro status, o togliamo dall'altro, rende più facile regredire e l'accettazione delle idee. Se lui accetta di aspettare, lo ignoriamo, poi, quando arriva, è seduto su di una sedia non confortevole questo lo diminuisce di status. Psicologicamente guadagniamo anche prestigio attraverso l'utilizzo di comunicazione extraverbale: siediti qui. Aspetta un attimo etc. ... Possiamo chiedergli di nuovo il motivo della sua visita... Ma la persona magnetica guadagna anche prestigio dal suo semplice atteggiamento non verbale, e dal porre domande, che pone spesso l’altro in posizione di difficoltà300 e si lega a modelli di comportamento imparati nel passato. 
Se noi abbiamo già molto prestigio con la persona di fronte, una dinamica fascinativa può esplicitare il massimo di risultato. Con lo sguardo possiamo far passare il nostro interlocutore da una trance intrapersonale (l'esperienza regressiva)  ad una trance interpersonale.
L'aspettativa ed il prestigio sono meccanismi psicologici che operano strettamente insieme. Se esprimiamo le nostre idee con certezza casuale è più facile che siano adottate. Anche se una proposta sembra logica, può essere più interessante proporla per suggestione.
Esercizio 94: acquistare status
In una normale conversazione, cercate di porre delle domande che facciano risaltare la vostra competenza. Notate il cambiamento di ruoli che ne consegue.
Modelli di ruolo
Molti vivono in un perenne “o si domina o si è dominati”. Distorcono la realtà, la vedono ad una sola dimensione. Questo processo è anche chiamato “allucinazione negativa”. Vogliono capire se sono più forti loro o l’altra persona. Ma la persona magnetica ed affascinante non è in questo schema. Ha pochi movimenti di irrequietezza. Lo sguardo è attento e diretto alla persona nel punto chiave, ma nello stesso tempo è curioso. Il risultato è che l’interlocutore non sa più che posizione assumere e finisce col seguire subliminalmente quello che gli viene suggerito.
Se siamo molto presenti, possiamo anche influenzare gli altri adottando ruoli conformi al tipo di regressione attivata. L'utilizzo di ruoli rende molto più facile infatti l'utilizzo di tutti questi elementi. I ruoli sono identità ipnotiche normalmente connessi a fenomeni regressivi. Se noi assumiamo un ruolo consciamente, l'altra persona adotta naturalmente il ruolo corrispondente in maniera inconscia. 
Una maniera pratica di operare può essere ponendo poche domande che fanno risaltare la vostra competenza. A questo punto acquisite il ruolo di chi da consiglio. 
Dissociazione dalle emozioni
Vi sono poi persone estremamente logiche. Ipnoticamente possono essere definite come “dissociate”. Con la fascinazione vengono toccati nelle emozioni senza che si rendano neppure conto di quello che sta succedendo. Infatti la logica evoluta come esiste nella nostra civiltà, può essere considerata anche una trance frutto dell’evoluzione Tale processo continua ancora adesso. La società si evolve, crea leggi, statuti, regolamenti per far ordine nel caos. Una caratteristica della logica è l'utilizzo del linguaggio ad un livello superiore. Ma la base del comportamento umano è non verbale. Spesso la corazza logica è adottata solo per resistere alle emozioni. Ma i processi logici sono secondari rispetto ai semplici processi non verbali. Se torniamo indietro possiamo allora domandarci come poteva essere trasmessa un'idea senza linguaggio logico. A quel tempo come è che veniva comunicata un'idea? Prima che l'uomo acquisisse la capacità logica ci doveva essere infatti un altro meccanismo per regolare l'accettazione od il rifiuto delle idee. Si può pensare che se la persona che dava l'idea piaceva e rispondeva a certi principi non verbali, l'idea era accettata. Le emozioni di base che regolano i meccanismi di fascinazione sono anche alla base dell'accettazione delle parole altrui.
Utilizzare la Fascinazione per i vari piani della personalità in un contesto persuasivo.
I processi di affascinazione appartengono alla parte più profonda del cervello. Qualche volta possiamo notare che non riusciamo ad arrivare ad attivare immediatamente tali meccanismi, in quanto, pur operando con tutti gli strumenti di affascinazione disponibili, certi livelli di struttura della persona si oppongono apparentemente al nostro penetrare più a fondo. Diciamo apparentemente in quanto siamo convinti che una conoscenza approfondita delle dinamiche fascinative possa sempre portarci al livello più profondo (rettiliano e di base). 
Il primo livello - La Personalità
Ad un livello primario, la personalità di una persona è già normalmente affascinata da una serie di elementi esterni, che costituiscono il suo "meccanismo di difesa" nei confronti del nuovo. In pratica siamo legati ai nostri meccanismi abituali di comportamento, al nostro ambiente etc…
Per operare a questo livello possiamo incominciare ad utilizzare le parole. Le nostre parole possono avere un forte impatto su chi ci circonda. Se una persona è affascinata da una serie specifica di elementi esterni, possiamo accompagnarla iniziando a parlare proprio di questi.
In tal modo seguiamo il percorso che la sua attenzione già compie naturalmente. A questo livello operano anche le metafore, le quali ci aiutano a creare modelli per la mente del nostro interlocutore. È quello che molti chiamano "processo di rapport". Con gli ultimi sviluppi delle tecniche di persuasione ericksoniane e derivate possiamo "ricalcare" i meccanismi di difesa della persona, raggiungere e penetrare il primo livello della personalità. 
Possiamo a questo punto essere capaci di proporre cambiamento nel set di convinzioni limitanti della persona. Tale primo livello ha infatti una forte connotazione linguistica ed il linguaggio influenza infatti i processi di pensiero e la creazione di immagini mentali. Alcune parole possono inoltre essere capaci di ingenerare potenti situazioni di "trance". Queste parole che coinvolgono più di altre le persone costituiscono veri e propri "attrattori". Per penetrare a questo livello quello che ci aiuta è la comprensione dell'enneagramma, in quanto diveniamo capaci di individuare la direzione verso la quale sta andando una persona così come quello che teme.
Il Secondo livello – L’Emozione
C'è un secondo livello della persuasione ed è il livello energetico emozionale. A tale livello possiamo domandarci: quanta emozione devo trasmettere per “colpire” il mio interlocutore?
Possiamo paragonare un incontro con una persona ad una rappresentazione teatrale. 
A teatro una rappresentazione ci piace sulla base dell'emozionalità che ci da. Nella stessa maniera la mente del nostro interlocutore viene coinvolta. Se diamo più emozionalità al nostro incontro avremo più effetto e più attenzione. Ovviamente in ciò ha capitale importanza la comunicazione non verbale, in quanto siamo ad un livello che viene ancora prima delle parole. Questo livello si lega anche con la fascinazione, in quanto l'emozione può essere considerata un "facilitatore" della fascinazione.
Terzo livello - biologico
Il terzo livello di azione persuasiva è il livello di base. è il livello nel quale vi è l'azione e la direzione dell'azione. Proprio perché parliamo di direzione dell'azione lo sguardo ha un'importanza fondamentale, in quanto è legato alla direzione mentale della persona. Questo è anche il livello dell'energia in tutte le sue forme. È un livello senza mistificazioni e più «primitivo» dei precedenti. Ad esempio, il venditore sa intimamente che non mangia se non vende. Analogamente sa che la vendita alla base è un processo per l'ottenimento del cibo. A questo livello avvengono i processi di fascinazione più significativi. È come un'energia che si emana dalla persona producendo uno specifico risultato. È il livello biologico ed a tale livello opera il cervello rettiliano più primitivo, che permette di tirare fuori le massime risorse.
Utilizzo della Fascinazione in Terapia:
la Terapia con lo sguardo
Let God bless my eye,
And my eye will bless all I see;
I will bless my neighbor
And my neighbor will bless me
(Che Dio benedica il mio occhio
ed il mio occhio benedirà tutto quel che vede
Io benedirò il mio vicino
Ed il mio vicino mi benedirà) 
(Incantazione dell’isola di Skye)301

Lo sguardo è una forma naturale di induzione ipnotica (Shore)302. 
Uno dei nostri maestri, il Prof. Erminio di Pisa, era in grado di guarire malanni e problemi di tipo fisico anche semplicemente con lo sguardo. 
Era di una rapidità incredibile, ed in pochi secondi era in grado di eliminare ogni sintomatologia.
Egli era rimasto l’ultimo in Italia a praticare tale tecnica stupefacente.
Incuriositi da lui, ci si è svelata una forma particolare di utilizzo della fascinazione in Terapia: la “Terapia con lo sguardo”. 
Nel medioevo si utilizzava la parola incantatore per la persona che conosceva la tecnica del magnetismo e della fascinazione. In quei tempi, le espressioni "guardare di buon occhio" e "trattare bene" o "fare un dono" sono equivalenti. Letteralmente significavano "guardare con l'intenzione di fare del bene".303 L’occhio può operare anche guarigioni, perché è l’elemento alla base sia dei processi di attenzione che di concentrazione che senza quest’organo fondamentale faticheremmo anche a definire. Il tatto è in fatti diffuso su tutto il corpo. L’olfatto e l’udito possono essere focalizzati, ma il più delle volte si tratta di un’attenzione selettiva riferita a particolari toni od odori. L’occhio invece ha un chiaro focus direzionale, un punto centrale corrispondente alla retina che volgiamo il più delle volte fisicamente dove si dirige la nostra attenzione conscia.
I vari livelli di concentrazione
Le tecniche di guarigione ipnotiche più utilizzate attualmente sono tecniche di concentrazione. Dirigono l’attenzione in una particolare direzione più positiva per il paziente. Accanto a queste vi sono tecniche non direttive, come quelle di Milton H. Erickson, che cercano di guidare l’attenzione in maniera tale da portare il soggetto in uno stato naturalmente terapeutico.
Concentrazione in India
Se guardiamo all’oriente, anche nello Yoga anche si lavora con la concentrazione. Ci sono tre livelli di concentrazione. Il primo è chiamato dharana, ed è la concentrazione su di un punto fisso. A questa fase subentra quella che è chiamata dhyana, nella quale la concentrazione diventa un tutt'uno continuo. Viene infine la fase cosiddetta di samadhi dove vi è la cessazione del rapporto oggetto-soggetto. Quest’ultimo stato ha varie gradazioni, anche se caratteristica che le contraddistingue è  che l'individuo perde tutte le tendenze ad essere identificato con i contenuti della mente ed entra in una situazione di “libertà”.
Paragone con metodiche occidentali
Il lavoro di molti ipnotisti moderni, è simile alla fase di dharana, prima concentrazione della mente, mentre la fase di dhyana è più simile ad un primo livello di trance terapeutica.
Infine in quello che si chiama lo stato di samadhi vi è un senso di flusso, un senso delle percezioni che vanno e vengono. Milton H. Erickson chiamava tale stato “essere in mezzo al niente”.
Questi stati sono ottenuti molto più facilmente con l’occhio che con le parole. Con questo possiamo accedere ad un livello pre-verbale dell’uomo e toccare dimensioni più profonde.  La possibilità di utilizzare la fascinazione nel campo del miglioramento personale deriva infatti da una considerazione paradossale: più concentriamo il fuoco dell'attenzione, più ad un certo punto possiamo ampliare la prospettiva ed accedere a dimensioni inconsce. Il fenomeno è paragonabile a quello che verifica chi medita su di un koan oppure su di un mantra: ad un certo punto la mente si apre304.
Oltre le “trances” quotidiane
Quando pratichiamo una tecnica terapeutica con l’occhio molti problemi sembrano risolversi immediatamente, quasi per miracolo. La ragione è che tramite il momento fascinativo ipnotico recuperiamo uno stato analogo al quello in cui si è creato l'imprint di obbedienza al condizionamento mentale e siamo caduti addormentati, schiavi dei nostri pensieri.
In pratica, vogliamo dire che il benessere è quello verso cui l’organismo tende spontaneamente e per cui è programmato geneticamente. I disturbi che ci occupano la vita, non sono naturali. Sono circonvoluzioni, concettualizzazioni della nostra mente che ci allontanano dallo stare bene che invece è la naturalità.
Noi pensiamo spesso di essere svegli, ma in realtà passiamo attraverso la vita come guidati dalle nostre reazioni automatiche. Sono quindi  “trances” anche gli stati psicofisici di tensione che accompagnano la vita di tutti i giorni, quelli caratterizzati da particolari irrigidimenti muscolari o reazioni interiori che non siamo in grado di sciogliere da soli.
Se siamo terapeuti o counselors, con la fascinazione possiamo allora far uscire i nostri clienti dalle “trances” in cui sono entrati nel passato e che gli governano la vita, li possiamo portare a superare gli stati emozionali che  accompagnano o che invadono la vita in particolari momenti.

Video 3 – Fascinazione guaritiva
Un video dove la fascinazione viene utilizzata per risolvere tutta una serie di problemi:
http://www.youtube.com/watch?v=SuWD6eyD8aI

La Fascinazione Istantanea
Una delle dimostrazioni più spettacolari allora è quella di “fascinazione istantanea”. Questa tecnica può eliminare immediatamente dolori fisici, tensioni muscolari, cefalee, tinniti, e tutta una serie di ulteriori disturbi.
Dobbiamo ad Erminio di Pisa questa metodica, che la chiamava “Ipnosi Istantanea”. Era l’unico a praticarla in Italia. Una volta realizzò una dimostrazione stupefacente con trecento persone a Milano, lavorando per una ventina di secondi con ciascuna, con risultati che per la maggior parte perdurarono nei giorni successivi, e per vari furono definitivi. A volte basta una volta sola perché il risultato permanga. Altre volte è necessario effettuare due o tre applicazioni di seguito ottenendo un risultato finale per il 98% delle persone più che altamente soddisfacente. Presso l'istituto abbiamo varie documentazioni video al riguardo.
La metodica è molto semplice. Dopo aver fatto indicare al cliente dove ha il dolore, lo fissiamo intensamente per fascinarlo e con lo scopo preciso di portarlo “oltre il punto”, cioè oltre le fissità ed abitudini mentali che costituiscono la sua problematica.
Ad un certo punto, intuitivamente, si sente che il dolore od il problema è passato. Un colpo veloce con la mano sulle spalle e lo risvegliamo.
Quello che è più positivo è che la persona sta meglio!
Per chi lo vede, sembra impossibile. Tecnicamente è invece molto naturale. I dolori e gli altri problemi dei quali abbiamo parlato sono delle “fissità”. Nel momento in cui guardiamo il soggetto, fissiamo la sua attenzione in uno spazio diverso. Siamo in contatto diretto con l’inconscio, se volessimo utilizzare una terminologia ericksoniana. È l’inconscio opera sempre per il benessere della persona. 
Non si tratta di una suggestione, tanto è vero che a volte (raramente) è necessario operare due o tre volte prima di “prendere il momento giusto”. Se fosse suggestione la terza volta seguirebbe il percorso delle precedenti. Ma così non è: abbiamo invece guidato il nostro paziente in una nuova dimensione di vita.
I nostri studi ulteriori
La nostra scuola di Nizza ha studiato scientificamente il fenomeno mettendone in luce ulteriori sfumature.
Un punto chiave della terapia con lo sguardo è il farsi osservare ed osservare a nostra volta il cliente mentre gli facciamo rievocare lo stato problematico. A questo punto portiamo poi la persona in stato di fascinazione senza utilizzare parole. Questo permette infatti di condurlo in uno stato di "non pensiero" dove il sintomo svanisce. È come resettare la mente.
In tale situazione, per un momento più o meno lungo, la persona fascinata raggiunge uno stato nel quale non vi è più la coscienza dell’”ego”, ovverosia l’insieme della nostra mente e dei nostri programmi mentali automatici.
La persona è allora “oltre la trance”. La Fascinazione operata da una persona è sicuramente qualcosa che agisce a livello oculare creando una specie di “trance” col soggetto con cui si agisce.
Ma noi siamo in trance anche in altre situazioni. Possiamo ad esempio essere affascinati da oggetti, o persone,  oppure ancora dai nostri pensieri nei quali ci perdiamo. La maggior parte delle persone è infatti totalmente presa, "affascinata" dai propri meccanismi mentali. Questa è la ragione per la quale ripete sempre gli stessi meccanismi e mantiene il problema.
Con lo sguardo interveniamo allora nei meccanismi stessi che provocano la “fascinazione” per idee o concetti che angustiano il soggetto, attraverso questi meccanismi stessi. 
Vi è anche una seconda maniera di operare: quella di  contattare direttamente la sintomatologia.
Il processo è chiamato da alcuni “curare attraverso il sintomo”. Con l'assoluta concentrazione del paziente sulla sua sintomatologia noi infatti apriamo una strada per parlare con la parte del cervello che ingenera il sintomo mettendo in atto il meccanismo già utilizzato anche da alcuni terapeuti di "utilizzare la crisi come cura"305. Quello che allora aiuta l’efficacia e soprattutto la rapidità del processo è la rievocazione della problematica stessa. Come dice Rossi (1986) "chiedendo al paziente di sperimentare il sintomo (oppure aumentandolo addirittura, come Erickson ad esempio faceva), stiamo probabilmente attivando dei processi dell’emisfero destro che hanno un accesso più immediato alla codificazione del problema legata allo stato stesso"306.
Ad ulteriore supporto scientifico di questa teoria e dell’utilità di rievocare il sintomo per poi creare subito uno stato di “vuoto” dove questo non esiste più, risultato che è possibile ottenere con la fascinazione dove attraverso lo sguardo,  menzioniamo una ricerca eseguita negli Usa nella quale è stato dimostrato come sia possibile eliminare traumi senza intervenire con un farmaco ma solo "riscrivendo" sopra quella traccia mnemonica ed eliminandola.307 
Reso noto sulla rivista Nature, il successo è stato ottenuto da Elizabeth Phelps della New York University che in un precedente studio aveva testato con successo il metodo su topolini.
Nell’esperimento è stato mostrato come per cancellare un ricordo pauroso basta prima richiamarlo alla memoria, poi, entro una finestra di tempo di sei ore, riscriverci sopra un altro ricordo non pauroso, come quando registriamo su un nastro già registrato. L'importante è farlo entro sei ore da quando il ricordo viene rievocato, perché in quel lasso di tempo la paura si riconsolida. 
I disturbi d'ansia e stress post-traumatico sono legati a brutte esperienze che rimangono fissate nella mente e ogni volta che uno stimolo fa ricordare l'esperienza vissuta, la paura si riaffaccia e l'ansia cresce anche se lo stimolo di per sé non è pericoloso. 
Per esempio se un terremotato abruzzese sente piccole scosse di assestamento è molto probabile, anche se quelle scossette non sono pericolose, che si spaventi e si tenda, ricordando la tragica notte del sei aprile scorso.
Anche le tensioni muscolari sono del resto ricordi di eventi significativi che si sono come “fissati” nel corpo in quanto ad ogni tensione mentale può corrispondere una tensione del corpo.
Lo studio è stato condotto inducendo in un gruppo di volontari una paura, mostrando loro dei quadrati colorati ed associando ad essi una lieve scossa elettrica al polso non dolorosa ma fastidiosa.
Il giorno dopo veniva rievocata la paura, facendogli nuovamente vedere i quadrati colorati. Poi entro alcune ore da questo stimolo i ricercatori hanno mostrato loro più e più volte i quadrati ma senza scosse. Ed ecco che dopo questo training la paura è rimossa. 
La sparizione del sintomo avviene solo se l’azione per cancellarlo è fatto in un lasso temporale breve da quando lo stimolo pauroso viene ripresentato; se questo non viene ripresentato o se il training 'cancella-paura' è fatto molte ore dopo, i volontari continuano a tenere traccia della paura cioè continuano a temere la vista dei quadrati. Secondo i ricercatori questo si spiega perché quando la paura viene rievocata il ricordo ad essa associato si riconsolida ed é proprio in quel mentre che è fragile e può essere rimosso.
È importante notare come il superamento dell’ego che opera la fascinazione sia anche maggiore: libera ed elimina non solo dal sintomo, bensì in molti casi permette un riequilibrio totale. In parole più semplici possiamo definire la terapia dello sguardo come “la fascinazione positiva che scaccia la fascinazione negativa derivata dalle esperienze della vita”.
L’origine dei problemi
Sono le paure e ansie insite nell’uomo  quello che creano la “fascinazione negativa”. L’uomo ha infatti ancestralmente paura dell'ignoto, e quindi si costruisce meccanismi di pensiero per nascondere e superare questa paura che resta però soggiacente. In pratica, per non avere paura, l’uomo si affascina per dei concetti esterni. Normalmente i momenti in cui nasce quest'affascinazione sono momenti interpersonali. La personalità è fatta di paura di perdere gli oggetti di fascinazione. 
La personalità dell’uomo medio è un aggregato che si basa sulla paura di perdere l'amante, i soldi, la casa etc. ... Tutti i tipi psicologici che possiamo osservare nascono da una paura di base.
Con la fascinazione allora, creiamo uno stato di vuoto dove può avvenire una spontanea ri-auto-organizzazione facilitata dalla concentrazione non più sull’esterno, bensì sull’interno e sull’operatore che diviene allora una risorsa.
Ulteriori paragoni con le tecniche orientali
L’utilità del distacco dal coinvolgimento e dalla “fascinazione” esterna emerge anche nel paragone tra la tecnica della fascinazione ed alcune tecniche di Trataka (cioè fissazione prolungata di un oggetto senza battere le palpebre) praticate in oriente per produrre il vuoto mentale. Notiamo che a volte in tali pratiche viene fissata un’immagine, permettendo così di farne proprie delle qualità. 
Queste pratiche distanziano anche fisicamente dal coinvolgimento esterno. Ad esempio, una di queste tecniche consiste nel fissare il cosiddetto terzo occhio. Un’altra, preparatoria, consiste nel fissare il naso. È stato osservato da alcuni come, la prossimità del punto essendo eccessiva, l'accomodamento, nonostante la concentrazione, è insufficiente, in generale, a permettere una visione chiara. Gli oggetti attorno vanno ad occupare solo la parte periferica della retina, poiché la parte centrale è occupata. Le sensazione di periferia sono più deboli di quelle del centro. In queste condizioni il soggetto diviene quasi cieco al mondo esterno e più è accentata la deviazione interna degli occhi più il processo è efficiente.
Il vuoto
Ci si potrebbe chiedere perché mettere tutto questo impegno per mettere fuori fuoco gli oggetti esterni. Tuttavia si può osservare che lo sforzo ha la sua utilità. Paralizza la volontà. Paralizza anche l'attenzione che mirata su di un obiettivo, dimentica gli altri.
Attraverso la concentrazione oculare lo yogin non solo elimina la visione di oggetti esterni, ma vuota anche i suoi pensieri. A questo punto è facile per lui la meditazione del vuoto.
Analogamente nella fascinazione il soggetto entra in uno stato di vuoto dove può avvenire un riequilibrio automatico e si possono sganciare i pensieri limitanti. Il processo non è solo fisico ma anche mentale, tanto è vero che si può fascinare anche a grande distanza di una persona.
Atteggiamento mentale
Questo tipo di terapia ha anche una dimensione interiore. Per ottenere i migliori risultati il vostro animo per primo deve essere aperto. La vostra intenzione ha una grande importanza, e la vita offre centinaia di occasioni di esercitare questa abilità.
Esercizio 95
Cercate di calmare con lo sguardo una persona iraconda, di far ridere qualcuno che sia triste etc...

Sicuramente, il miglior esercizio consiste nell'alleviare il dolore di qualcuno che sta soffrendo.
Esercizio 96
Quando incontrate una persona inferma o che soffre fisicamente o mentalmente, dirigete il vostro sguardo in maniera di alleviare il suo dolore. Per far questo parlatele mentalmente, con parole tranquille e stimolanti.

Analgesia, Anestesia e Fascinazione
Con la fascinazione è anche estremamente facile creare analgesia (assenza di dolore ) e anestesia, purché una persona lo voglia.
L’anestesia appare anche spontaneamente nel caso di catalessi ottenuta con la fascinazione. 
Una metodica molto semplice è la seguente:
Dapprima fascinate il paziente con lo sguardo nello stringere la vostra mano. Ditegli che non può più aprire la mano. Verificata questa prima fenomenologia, ditegli che fate un cerchio sulla sua mano ed è anestetizzato.
Verificate l’anestesia.
A questo punto potete rendere assolutamente insensibile al dolore una metà del corpo. Per testare utilizzate una molletta da biancheria.
A questo punto il paziente è pronto.
L’anestesia che si ottiene con la fascinazione è molto forte è può anche essere utilizzata per fini operatori.

Video 4 - Analgesia

Vi invitiamo, se siete interessati, a vedere il seguente video che contiene un brano in cui viene eseguita analgesia solo utilizzando lo sguardo: 
http://www.youtube.com/watch?v=qKeT3JmgNr0


Modificazione della Visione negli Stati Ipnotici e Terapia Relativa
Possiamo incrementare i risultati della terapia con lo sguardo attraverso il concetto di “presenza”. 
Possiamo capire meglio come le due modalità si colleghino osservando la storia di Franz Anton Mesmer. 
La prima terapeutica di Mesmer consisteva in passaggi con la mano localizzati o generali secondo il problema. Rinforzava al contempo questi passi guardando fissamente (fascinando) il soggetto. Affermava che poteva così risollevare il tono nervoso, sopprimere dolori e tic, movimenti e tensioni anomale e ristabilire il buon funzionamento della mente; spinto dai successi, incominciò a dedicarsi alle malattie generali ed a quelle degli organi di senso. Questo primo metodo è molto simile a quello che abbiamo descritto parlando dell’ipnosi istantanea per risolvere una serie di sintomatologie.
Ma vi è un livello ancora più completo, accessibile a colui che lavora su sé stesso. Nel caso di Mesmer, questi, quando infine arrivò in Francia ampliò ancora il suo metodo di operare. Per far questo seguì un cammino di lavoro su sè stesso che eseguì per tre mesi  descrisse come il "pensare senza lingua". In tale maniera, abbandonando le concettualizzazioni gli scoprì come i sensi divengano più “fini”, “la forma degli oggetti si rinnovi” e sentì “una potente calma e la sicurezza della riuscita”. Ed è proprio qui che incominciò a parlare del "sesto senso" dicendo che solo può essere capito se sperimentato308. 
Tradotto in termini moderni arrivò ad uno stato di coscienza differente nel suo lavoro ed i suoi pazienti poterono percepirlo nel suo sguardo ed a loro volta accedervi.
Vi è infatti sempre un legame stretto tra coscienza e visione.  Alcuni studiosi hanno proposto la teoria che le patologie stesse oculari che riscontriamo sono spesso il riflesso dei nostri modelli di pensiero. Dice ad esempio Kellum: l'occhio risponde a come viviamo.
I Tipi di Trance quotidiana
La vista, come gli altri sensi, è soggetta ad errore. Gli errori di osservazione sono frequenti, poiché lo sguardo non vede che un lato delle cose, e, mischiandosi all'immaginazione fa sì che noi ci concentriamo su certi aspetti piuttosto che altri della realtà, guidati dalle interpretazioni della realtà della nostra mente.
Alcuni esempi di queste illusioni sono molto chiari: ad esempio quelle che un viaggiatore può avere la notte in un posto isolato, dove l'incertezza e magari il timore, fanno sì che pensi di veder persone che si muovono dove ci sono solo alberi, o come il pescatore notturno che può vedere nella nebbia i raggi lunari trasformarsi come in fantasmi.

Nelle dimostrazioni ipnotiche si possono produrre delle aberrazioni visive che gli fanno credere che esistano degli esseri e degli oggetti inesistenti agli occhi degli altri, ma ai suoi ben visibili. Si può suggerire ad esempio ad un soggetto che di fronte a lui vi è un fiume e che lui può pescare, ed automaticamente assumerà l'atteggiamento corrispondente.
Ma l’aberrazione percettiva non è solo delle dimostrazioni ipnotiche. Molte alterazioni della nostra percezione della realtà sono meno quotidiane e pervadenti, anche se non ce ne rendiamo conto.
Ad esempio, la cosiddetta “proiezione” della psicologia è una di queste illusioni, e come risultato, ad esempio, una persona invece di vedere davanti a sé un vigile, una persona umana come lui, magari è come se vedesse l’immagine di suo padre e reagisce conseguentemente prendendo una multa nello stesso modo con il quale da piccolo prendeva una sgridata.
Oppure spesso gli psicologi hanno osservato come la persona anoressica non si vede quale è, ma abbia anche davanti allo specchio, l'impressione di essere grassa.
E questi sono alcuni tra i tantissimi esempi di come l'immaginazione entri nella vita di tutti i giorni e noi non percepiamo la realtà, bensì solo la nostra immagine di questa.
Così come nell'esempio precedente del viandante notturno che vedeva gli alberi come persone minacciose pronte ad aggredirlo, vi può essere colui che ogni persona che incontra vede come una minaccia.
Questa persona non sta vedendo allora la realtà: sta vedendo la sua immagine della realtà. 
Tutti, quando si alzano la mattina, pensano di essere svegli. Ma non è così. È il fatto che l’immaginazione si mischi ai nostri meccanismi mentali quello che ci mantiene in uno stato come di sonno, dove vediamo solo quello che vogliamo vedere.
La maggior parte della gente è catturata dai propri meccanismi mentali, dalle proprie riflessioni, da un’atmosfera interiore di chiacchiericcio continuo.  Alcuni hanno detto che ognuno di noi ha cinquantamila pensieri al giorno. Ognuno di essi ci influenza, e modifica le nostre immagini mentali e la nostra percezione della realtà.
Se poi questi sono negativi cosa accade? È così che un soggetto in stato di preoccupazione si rende meno conto dell’ambiente esterno. Anche se ci sono degli elementi positivi spesso non li vede. È in “trance con sé stesso”, in quella che può essere definita una "trance intrapersonale", cioè interna alla persona (intra = dentro). Questo stato è come se si inframmezzasse fra lui e l’ambiente. In pratica costituisce come una cappa per cui non reagisce all’ambiente direttamente, bensì ne filtra gli input ed infine reagisce secondo modelli appresi nel passato. 
Osserviamo ad esempio una persona angosciata: sembra non fare attenzione all’ambiente esterno, presa come è dalle sue ansie.
L’uomo medio ha paura del nuovo e preferisce vivere in una prigione piuttosto che aprirsi all’incertezza del nuovo.
La persona vive allora nel suo mondo, che, anche se spesso non è piacevole, almeno è conosciuto. Vi è una tendenza insita in ogni uomo a sfuggire il caos, l’ignoto. La ragione per la quale le persone entrano quindi in una "trance intrapersonale" è essenzialmente per difendersi dall'ambiente esterno e per non affrontare la realtà.
Questo “sonno” tende ad auto mantenersi, poiché non affrontando la realtà non possiamo neppure cambiare. In pratica continuiamo a comportarci secondo schemi appresi in passato. Un esempio può essere un bambino che impara a rapportarsi ai genitori in una certa maniera e crescendo continua a comportarsi con tutti nella stessa maniera.
Se ad esempio i genitori lo sgridavano e lui reagiva bloccandosi potrebbe avere la stessa reazione di fronte ad un vigile che gli contesta una multa.
La psicologia tradizionale chiama a volte tale comportamento “proiezione”. Nell’esempio precedente direbbe che il soggetto “proietta” sul vigile l’immagine dei genitori.
Notiamo come il comportamento iniziale nasca in ambito “interpersonale”, cioè è come se un modello di percezione della realtà si “fissi” nella persona.  
Quando siamo piccoli, tendiamo più ad essere nella realtà di quando poi cresciamo. I nostri comportamenti nascono spesso come trance interpersonali e divengono successivamente trance intrapersonali. In altre parole, impariamo comportamenti e reazioni dagli altri e dall'ambiente, ed in seguito li facciamo nostri. 
Se a questo punto non ne abbiamo più il controllo né possiamo evitare che avvengano, possiamo dire che avvengono ormai automaticamente.
L’efficacia della terapia con lo sguardo
La terapia con lo sguardo rappresenta allora lo strumento per riportare indietro il soggetto da una  trance intrapersonale ad una trance interpersonale, cioè guidata dall’operatore. 
Pratichiamo tale terapia osservando il cliente mentre ci parla delle sue situazioni; lo invitiamo al contempo a fissarci.
Facendo descrivere ai nostri clienti i loro sintomi mentre continuano a «respirare ed osservare l'operatore» noi interrompiamo la loro trance interna e li portiamo in una trance interpersonale. Questo cambia il contesto del problema ed aggiunge l'operatore (cioè noi che gli stiamo parlando) come risorsa. In pratica “entriamo” nella loro scena mentale. I processi di terapia più efficace utilizzano inconsciamente tale risorsa (aggiungere il terapeuta come risorsa). Quello che succede semplicemente nella Terapia con lo sguardo è che tale concetto viene reso ancora più concreto attraverso l’utilizzo del senso della vista.
Vi è infatti un'indubbia efficacia nel parlare dei propri problemi con un'altra persona, e questo avviene in tutti i tipi di terapia. Però può tuttavia succedere che il soggetto mentalmente si “defili” nel momento cruciale. 
Questo spesso avviene tramite la riflessione, il crearsi pensieri mentali. Questo ha anche un corrispondente fisiologico nei movimenti oculari. Quando entriamo nei nostri pensieri effettuiamo movimenti delle pupille in particolari direzioni, oppure in altri casi defocalizziamo309.
Ad esempio la PNL (Programmazione Neurolinguistica), osserva che quando una persona porta le proprie pupille in alto a destra, spesso sta accedendo a delle immagini costruite,  mentre quando li porta a sinistra accede a dei ricorsi. Analogamente i movimenti in orizzontale corrispondono a costrutti uditivi ed i movimenti in basso all’accesso al proprio dialogo interno oppure alle proprie sensazioni.
Quando l’occhio entra in tali posizioni, il cliente è allora “dentro lui stesso” e sta ricreando il problema.
Richiedendo perciò al nostro cliente un contatto oculare diretto e sostenuto agiamo e dissolviamo quelle parti di “trance” automatiche che funzionano come meccanismi di difesa al suo interno. Superiamo le reazioni che lo aiutano a difendersi dall'intensità del contatto interpersonale e che gli permettono di ricreare il sintomo.
Agire sul sintomo
Nel prendere un contatto oculare diretto mentre il cliente vive il suo stato possiamo inoltre agire anche in una seconda maniera. Possiamo incrementare il sintomo per sviluppare allora un processo in due fasi: dove dapprima vi è l’incremento, cui segue poi un cambiamento di stato di coscienza.
Intensificando la dinamica che crea la sintomatologia aiuta infatti paradossalmente a portare la persona in uno stato più espanso. In altre parole, più restringiamo il fuoco dell'attenzione in una trance terapeutica, più arriviamo ad un livello dal quale successivamente ampliamo la prospettiva. È come se i meccanismi dell’attenzione, portati ad un livello estremo “cedessero” permettendo il verificarsi di un’attenzione espansa e più vasta310.
Il processo è simile a quello che succede muscolarmente quando ad una tensione segue successivamente un rilassamento, che avviene normalmente più intensamente di quello che vi sarebbe stato se noi semplicemente avessimo iniziato a rilassarci senza contrazione preliminare.
Nella pratica questo stato espanso corrisponde ad un momento nel quale andiamo oltre la distinzione dualistica tra le cose, superiamo la distinzione “tra questo e quello”.
Questo fenomeno è un tratto comune di varie terapie quantiche, ed è anche già implicito nel processo della Gestalt. Il fenomeno è simile a quello che verifichiamo nella meditazione su di un koan giapponese oppure in maniera analoga su di un mantra.
Il “koan” giapponese è una frase, spesso paradossale, cui la mente cerca di dare significazione. Ad esempio “qual è il suono di una mano sola che applaude?”. La riflessione sul paradosso stanca i meccanismi della mente conscia.
Analogo è l’effetto del “mantra”. Il “mantra” è una parola ripetuta continuamente. Anche qui vi è un fenomeno simile con la stanchezza di alcuni meccanismi cerebrali.
Nei casi descritti il koan oppure il mantra è utilizzato come singolo punto del «focus» contemplativo. A poco a poco questo tipo di concentrazione diventa un processo automatico. Nel momento in cui la mente si concentra, possiamo arrivare ad un momento specifico nel quale la nostra mente si “lascia andare”, ed abbiamo un "collasso del precedente ordine di idee" o anche un "momento di cambiamento profondo", nel quale avviene un cambiamento di percezione. A questo punto la mente è pronta per un'esperienza spontanea di realizzazione, ovverosia per la percezione della non-dualità. 
Riassumendo, la trance è quindi un fenomeno quotidiano anche se a volte non possiamo rendercene conto, in quanto normalmente la nostra mente conscia lo nega. 
 
La trance quotidiana
Come detto, l'ipnosi è parte del normale processo di comunicazione quotidiano. L'unica differenza tra l'autoipnosi e l'ipnosi quotidiana è che quando eseguite un procedimento di autoipnosi, o permettete volontariamente ad un ipnotista di ipnotizzarvi, siete voi a scegliere le idee alle quali permettere alla vostra mente di reagire, mentre nell'"ipnosi quotidiana", data la quantità e la molteplicità di fonti origine dei messaggi che vi raggiungono, entrate in una trance dove avete molto meno controllo sulla qualità e l'estensione delle idee che entrano nella vostra mente.
Chiamiamo "trance quotidiana", il fenomeno per il quale in certi momenti di vita la nostra percezione della realtà è modificata dai nostri filtri interni e non percepiamo più la realtà ma una nostra specifica visione di essa.
Vi è uno stretto legame tra  “trance” e fenomeni ipnotici.  Facciamo un esempio per capire il concetto. Prendiamo la fenomenologia dell’amnesia. In uno spettacolo di ipnosi vi può essere una dimostrazione nella quale viene detto al soggetto che non ricorda più ad esempio il suo nome, oppure un numero. Successivamente questi alla domanda “qual è il tuo nome” non sa più cosa rispondere. Apparentemente il fatto è stupefacente, ma in realtà è semplicemente l’esplicitazione di un naturale meccanismo umano. In pratica questo tipo di fenomeno eclatante è possibile perché avviene anche quotidianamente in una maniera molto sottile: incontriamo una persona obesa, con l’attitudine a mangiare molto, che dice che da domani non mangerò più bomboloni al cioccolato. Sembra convinta mentre parla. Tuttavia, due secondi dopo, passa davanti ad una pasticceria, entra dentro, ne prende due e li mangia. Come è possibile?
Un fenomeno di questo tipo è un "comportamento di trance quotidiana"311. E se lo esaminiamo nel dettaglio tuttavia, scopriamo che più che una sola trance nell’esempio sopraesposto vi sono una serie di micro-trance. La prima trance che avviene è una fenomenologia di amnesia. Il nostro soggetto pur avendoci detto poco prima che si sarebbe controllato non ricorda più la sua promessa. La seconda “trance” è una regressione di età: perché mangia infatti il dolce? Si comporta da bambino di fronte alla tavola imbandita, e così via. La nostra vita che pensiamo "completamente cosciente” è piena di fenomeni del genere.
Alcuni per indicare questo concetto, usano dire che la maggior parte degli umani “dorme” invece di essere nella realtà.
Altre discipline, come la PNL, utilizzano per indicare lo stesso fenomeno l’idea che non vediamo la realtà, ma una mappa di essa, costituita secondo i concetti di “distorsione, generalizzazione e cancellazione”.
Nel nostro approccio tuttavia ricorreremo ad un altro punto di vista ancora, particolarmente utile per analizzare il fenomeno della fascinazione e vedremo questi fenomeni come “trance”.
Cosa è quindi la trance?
Con “trance” intendiamo uno stato globale nel quale siamo come immersi, anche se non ce ne rendiamo conto.
Ed infatti, in ognuna delle fenomenologie che ora esaminiamo, oltre all’aspetto oggettivo (cancellazione o modificazione della realtà), vi è anche un aspetto soggettivo specifico. 
In tal modo, con il paragone con i corrispondenti fenomeni ipnotici potremo capire meglio la situazione. 
Riepilogo delle “trance” più frequenti
Tra le più frequenti modificazioni della realtà che avvengono quotidianamente sono312:
1. Dissociazione. Nella dissociazione ci stacchiamo da una parte di noi. Possiamo magari non sentire le nostre sensazioni. Un esempio di persona in tale stato nella vita quotidiana può essere ad esempio la persona che non riesce a provare emozioni.
2. allucinazione positiva, che ad esempio può portarci a vedere delle persone attorno a noi come diverse da quello che sono. In tal caso tale fenomeno è coincidente con quello che viene chiamato "transfert" 
3. progressione nel futuro, che nelle forme patologiche corrisponde ad immaginazioni che ci allontanano dalla realtà
4. Immaginazioni giornaliere, che ci mantengono come in un'altra dimensione. È il sogno ipnotico che ci impedisce di stare nel qui ed ora: la persona è “persa nelle nuvole”
5. ipermnesia, ovverosia il focalizzarci in maniera eccessiva su momenti del passato. Questo succede ad esempio nei casi di traumi quando una persona dice di non “poter dimenticare”
6. distorsione temporale, che ci porta a non renderci conto del tempo che passa ed a non riuscire a fissare i nostri obiettivi.  Ci sembra che il tempo “passi troppo in fretta”
7. distorsione sensoriale, presente anche in parecchie abitudini compulsive dove il soggetto “non si rende conto” delle conseguenze delle sue azioni su sé stesso
8. amnesia, cioè il lasciare da parte o cancellare elementi del nostro passato. Ad esempio possiamo non renderci conto dei nostri errori e continuare a ripeterli. 
Il ruolo del linguaggio
Poiché la nostra realtà mentale è condizionata dal linguaggio. Il linguaggio stesso può essere uno strumento per facilitare questi processi.
Vi sono ad esempio persone che parlano sempre al condizionale: farei, vorrei, ma non agiscono mai. 
Capendo ciò, possiamo facilmente provocare reazioni ipnotiche con il congiuntivo ed il condizionale che, come modi della possibilità, possono portare il nostro interlocutore o noi stessi a fantasticare e vedere possibilità invece che realtà. Noterete cha la maggior parte di queste trances si accompagna ad un cambio di sguardo.
Esercizio 97: cambi di sguardo
Notiamo la reazione del nostro interlocutore ad una frase del tipo “come sarebbe bello se…, e continuando con un frase bella ed appassionante vedremo spesso le sue pupille allargarsi e lo sguardo sperdersi.


Relazione tra visione del mondo e stati ipnotici
Regressione di età
(sguardo PRIMA)
Effetti più frequenti quando questa condizione è eccessiva: infantilismi, paure, blocchi emozionali, ansie senza chiara origine.

La Regressione di età è un fenomeno comune. Il soggetto si “comporta da bambino”. Se osserviamo, spesso, quando ci parla, non guarda noi. Il suo sguardo rimane come a fissare uno spazio tra noi e lui. Si focalizza infatti su ricordi del passato e reagisce in maniera simile a come aveva imparato nel passato. In certi casi possiamo anche notare in una persona l’alternarsi di toni di voce differenti. Anche il cambiamento di tonalità è un fenomeno di “trance quotidiana” che può essere indizio di un tornare indietro nel tempo in maniera tale che la voce della personalità attuale viene sostituita dalla voce della personalità “bambina”.
Esercizio 98: Fare attenzione alla voce.
Fate attenzione ai vostri interlocutori e quando e come cambiano voce. Noterete che vi sono specifici modelli di reazione che guidano il fenomeno.

Caratteristiche di focalizzazione: La persona non è focalizzata sul presente. Nella rievocazione degli episodi passati con la vista guarda in un punto dello spazio, dove rivede i momenti del passato. Tale punto è PRIMA degli oggetti che lo circondano.
Trattamento
Per aiutarlo, chiediamo al cliente di rievocare il momento del passato ed a quel punto gli domandiamo di osservarci. Per effettuare questa rievocazione possiamo utilizzare anche una linguistica appropriata che evochi il ricordo dell’immagine, del tipo “ci sono degli avvenimenti precedenti che giustificano questo comportamento?”.  Anche se il soggetto non li ricorda, il suo inconscio vi riaccenderà ed in quel momento incontrerà anche il nostro sguardo. 
Fissandolo, a questo punto diveniamo parte del processo313 e siamo inseriti anche noi con lui come risorsa. Possiamo allora agire in molte maniere:
fissarlo e guidarlo a parole ad ampliare il campo di visione notando altri elementi nella scena che modifichino la risposta automatica. Gli diremo “allarga lo sguardo, non vedi attorno degli elementi che invece ti possono dare tranquillità o stabilità?”. Nota: Questo tipo di tecnica si può anche fare da soli. Rievochiamo una scena che ci fa paura, ed allarghiamo lo sguardo. Spesso infatti ci concentriamo su pochi elementi significativi, ad esempio la faccia delle persone che ci parlavano. Allargando lo sguardo tutto prende una differente ottica.
individuare un simbolo od effettuare un’azione che possa agire come risorsa e proiettarlo nel corpo della persona dove è il riflesso del suo problema. Questa azione sarà particolaremente efficace grazie al grado di concentrazione che abbiamo creato. Per simbolo si intende anche un gesto.  Ad esempio un movimento effettuato con le mani di allontanamento dello stato negativo.
settorializzare: trovare il punto dove l'emozione è più forte, considerare solo questo e potenziare ancora il sintomo in questa zona, eventualmente ripetere ancora il processo finche non passiamo ad un ordine di percezione differente. Questo processo è però particolarmente complesso ed è consigliato solo per operatori esperti.
Progressione nel tempo (pseudo-orientamento temporale) 
(sguardo OLTRE)
Effetti più frequenti quando pervadente in maniera negativa: mancanza di concretezza, ansietà, paura del futuro e per migliorare decisione ed azione
La persona in continua "progressione temporale" è l’eterno sognatore, che magari non realizza niente di pratico poi nel presente. Il suo sguardo, nei casi estremi, è sperso nel vuoto, come ad osservare un punto distante. È lo sguardo del “sognatore”. Parla utilizzando parole come "farò, sarò" etc. ... Il rischio di tale tipo di personalità è vivere troppo nel futuro, senza connetterlo poi alle azioni ed alle realtà del tempo presente e senza fare niente di pratico nel presente per raggiungerli. 
Quando capiamo il meccanismo sottostante possiamo aiutare la persona che soffre di questa alterazione della realtà ad essere più nel presente, quindi riuscire effettivamente a realizzare delle cose nella vita. La terapia con lo sguardo rappresenta uno strumento potente per riportarlo e riconnetterlo al presente. Essa porta a passare dal “sognare” all’”essere attivo e mirato al futuro”. Molte volte, con lo sguardo e parlando in maniera decisa, abbiamo fatto ciò in pochi secondi.
Sognare ad occhi aperti in sé non è negativo, anzi è anche utile: ad esempio un'immagine futura positiva ingenera emozioni positive314. È questo del resto il primo passo del meccanismo col quale si costruisce la motivazione. Ad esempio un ragazzo può pregustare il momento in cui si laureerà e da esso trarre motivazione. Il processo mentale sarà: 
Visivo futuro (es. immagine laurea)  ? sensazione positiva.
Ma a questo primo passo, perché la persona motivata cominci ad agire è anche opportuno aggiungere un secondo passo: l’azione. Questa è pratica che ha base di partenza sempre dal presente. 
Con la fascinazione, noi possiamo essere per il nostro cliente una risorsa del presente in grado di operare tale connessione315.
Caratteristiche tecniche dello stato: Spesso notiamo un atteggiamento ipermetrope, come focalizzato sulla distanza. Il visionario letteralmente osserva un punto a distanza316. 
Trattamento
L’applicazione base è estremamente semplice: fisseremo il cliente e nel momento in cui avremo raggiunto la fascinazione congiungeremo lo stato futuro al presente dicendo delle parole incoraggianti e dicendo che questi opererà fin d’ora per raggiungere il proprio risultato. Ad esempio: “da ora in poi operi con sicurezza. Ogni giorno fai qualcosa per il tuo obiettivo”.
Queste persone altrimenti non operano nel presente, e vivono solo la loro trance. 
Trattamento nel caso di paura del futuro (ansietà)
Anche quella che viene chiamata “ansietà” è legata al tempo317. La persona ansiosa è infatti sempre intenta a crearsi delle immagini negative del futuro.
Un trattamento quasi immediato è allora quello di fare immaginare il futuro positivamente dicendogli “vediti raggiungere quello che vuoi raggiungere, sentilo reale” mentre  fissiamo il cliente.  Così facendo lo conduciamo a provare le sensazioni del risultato raggiunto. Per aumentare l’efficacia si può rappresentare tale risultato con un simbolo. Questo può essere assorbito dal cliente che viene riportato al presente, dove lo sguardo lo trattiene in presenza.
Dissociazione ed Iperassociazione. 
(Pupilla piccola e Pupilla grande)
Effetti più frequenti quando è pervadente lo stato di dissociazione: freddezza, anemozionalità, rigidità muscolare, difficoltà relazionali, dolori immaginari, “occhi glaciali”
Nella dissociazione la persona "lascia fuori" una parte dell'esperienza. Un caso molto frequente è quello della persona poco attenta alle sue percezioni fisiche. Vi sono persone che ad esempio non riescono a sentire una parte di loro stessi, come le emozioni. Hanno spesso le pupille piccole e lo sguardo è definito allora “glaciale”. Sono gli individui popolarmente definiti “freddi”. Le emozioni passano attraverso il corpo e spesso il non voler sentire le emozioni corrisponde ad un rifiuto delle sensazioni di questo. Alcuni sono talmente distaccati da loro stessi che non riescono a sentire neppure sensazioni primarie come la fame oppure il dolore. 
È significativo come la nostra società stimoli la freddezza, spingendo a volte ad essere iperrazionali, cioè  dissociati dalle sensazioni ed associati al pensiero (la razionalità).
Vi è poi l'opposto della dissociazione, che a volte è presente contemporaneamente, ed è l'iperassociazione318. Troviamo infatti che spesso nella storia delle persone “fredde” vi sono momenti del passato dove hanno subito dei traumi che sentono ancora fisicamente. Quando vi riaccedono, il loro sguardo cambia; la pupilla si allarga. Coloro che provano un dolore più intensamente del normale sono definiti iperassociati: si ha una iperassociazione quando un persona si concentra molto su di una sensazione negativa in una parte del corpo e non sente il resto.
Simile a questo fenomeno sono anche altri stati dove abbiamo differenze di percezione del nostro corpo. Possiamo ad esempio avere dissociazione da stati interni o da parti del corpo. Questo succede nelle persone che ad esempio hanno delle abitudini altamente negative ed è come non si rendessero conto dell’impatto che queste hanno sul corpo.

Caratteristiche tecniche dello stato: quando la persona è troppo concentrata sul logico (cioè troppo razionale) possiamo notare come tale stato fisiologico sia caratterizzato da restringimenti del campo visivo con limitazione alla visione foveale. Pupilla piccola stile miopia ma non solo… 

La miopia è spesso infatti associata ad una eccessiva concentrazione sulla razionalità ed alla voglia di catalogare le cose. Viene quindi data predominanza alla visione su quel che è vicino. A volte negli stati dissociativi è anche possibile una visione tunnel (foveale) con immaginazione di allontanamento (probabile dilatazione della pupilla)
Trattamento con lo sguardo della dissociazione e dell’iperrazionalità
Un metodo per agire con l’Iper-razionalità
1) Insegnargli progressivamente a prendere contatto con il proprio corpo. Praticare delle metodiche di rilassamento, che portano ad allargare il fuoco dell’attenzione a tutto sé stessi. A poco a poco, in questa maniera, anche il corpo diventa parte integrante dell’esperienza di vita.  Nota Questa è una metodica che si può anche praticare da soli. Quando vi rilassate, cercate di sviluppare un’attenzione diffusa a tutto il corpo. Lasciatevi andare profondamente. 
2) Un metodo pratico che si può praticare in terapia è fissare e intanto toccare il cliente sulle spalle con la mano sinistra appoggiando il pollice e l’indice vicino all’attaccatura delle scapole. Potete anche chiedergli di continuare a razionalizzare, mentre è in tale stato di osservazione. Questo farà solo sì che paradossalmente che stanchi una parte della sua mente, ed entri in uno stato sempre più di abbandono, che però avviene in un contesto interpersonale. Dopo un poco non reggerà più e si abbandonerà nelle vostre braccia.
3)  Infine un’altra metodica è “prenderlo all’improvviso”. In tal caso  chiederemo al cliente come si sente ed in quel momento lo guarderemo intensamente. Dopo un poco raggiungeremo un cosiddetto “punto di soglia”. A questo punto il soggetto passerà automaticamente in stato di iperassociazione e si lascerà andare.
Eccessiva attenzione alle sensazioni
Vi è anche il caso opposto. Spesso l’eccessiva attenzione alle sensazioni interne fa sì che la persona provi più intensamente le proprie emozioni. È allora facile che abbia scoppi emozionali, reazioni forti ed altro. La pupilla è espansa. In quel momento la persona è “calda”. Se però le emozioni alle quali è associata sono negative, questa vive in un mondo di sofferenza. Per superarlo si può espandere il contesto. Molto efficace, nel caso di iper-associazione ad una sensazione corporea (vale a dire la persona è “vittima” dell’attenzione ad una parte del corpo) è il diffondere tale sensazione in tutto il corpo. Dapprima fisseremo il nostro cliente, e suggeriremo l’espandersi della sensazione. Poi opereremo con la metodica dei passi magnetici. A questo punto la visione laterale aumenta e non è più una visione tunnel bensì diventa una visione allargata. 
È possibile procedere come con la regressione di età se dovessero comparire immagini. Risolvendo le regressioni, lo riportiamo alla realtà. 
Suggestioni postipnotiche
(incongruenza)
Effetti più frequenti quando pervadenti:rigidezza mentale, difficoltà di cambiamento e di adattamento, movimenti disimmetrici del corpo
Chiamiamo con questo nome le reazioni automatiche che molte persone hanno appreso da piccoli. Molte suggestioni post-ipnotiche sono infatti legate al comportamento dei genitori e corrispondo a quello che Freud aveva definito il super io, vale a dire quelle voci interne che ci dicono cosa fare e cosa non fare. In tal caso al bambino è stato richiesto di vedere la realtà dal punto di vista del genitore. Il genitore gli ha dato delle “ingiunzioni” del tipo “fa questo”, “devi”, “bisogna”. Col tempo, queste reazioni automatiche bloccano la mente e le reazioni.
Caratteristiche tecniche dello stato: Un’ipotesi è che quello che permette alla suggestione di “rimanere” nella mente è che questa non viene processata adeguatamente. In pratica la mente riceve un’idea e questa rimane depositata in essa. Spesso un fenomeno simile avviene anche a seguito di eventi traumatici. Poiché l’informazione non viene processata, è come se rimanesse bloccata in una parte del cervello. Alcuni parlano a questo proposito di “parti”. Nel caso di situazioni interpersonali succede che un occhio venga utilizzato per vedere la realtà direttamente, mentre nel secondo viene immaginato il modo di vedere dell'altro. Questo spiega il perché i due occhi vengono spesso legati da varie scuole ciascuno ad un genitore (spesso il destro è anche legato al padre ed al concetto di «fare»).
Trattamento e Tecnica per dare suggestioni:
Un metodo è fare processare l’espressione ingiuntiva ad entrambi gli emisferi completando il processo altrimenti interrotto. È di Stephen Wolinsky319 una tecnica nella quale osservare prima un occhio poi l'altro per dare suggestioni postipnotiche con marcatura analogica. Questo può essere particolarmente efficace nel caso di espressioni contenenti un «non». 
Possiamo dare un «non» su di un occhio e l'espressione verbale che continua sull'altro. 
Erminio di Pisa, dopo aver messo la persona in stato di coscienza passiva, la riportava al passato e dava delle suggestioni dirette ponendosi quindi come “risorsa” per il fascinato.
Amnesia 
(sguardo largo)
 ed Ipermnesia
 (sguardo fisso)

Effetti più frequenti quando pervadenti: nel caso dell’amnesia vuoti di memoria, cancellazioni della realtà. Nel caso dell’ipermnesia ipereccitazione. 
Amnesia significa tecnicamente “non ricordare”. Ipermnesia significa invece “ricordare tutto”.  
Questi stati sono legati al bisogno di sapere, se questa è eccessiva questi stati possono essere inoltre modificati agendo sulle sensazioni di paura connesse.
A volte una persona manifesta amnesia nei confronti di episodi traumatici, e la persona allora non “vuole ricordare”. Tramite la fascinazione è possibile riportare un soggetto a recuperare il materiale rimosso, fino a rivedere con la più completa esattezza ogni particolare.  La fascinazione crea infatti una “trance” simile a quella amnesia, in quanto è normalmente caratterizzata da ipervigilanza seguita da amnesia. Può permettere quindi di agire direttamente sulla fenomenologia di trance quotidiana sopradescritta dando degli eccellenti risultati terapeutici. È sufficiente fissare il soggetto e chiedergli di ritornare all’episodio del passato. Quello che normalmente non riuscirebbe a fare in stato normale lo può allora fare in in stato di fascinazione. 
Allucinazione negativa 
(deviazione di sguardo)
Effetti più frequenti quando pervadente in maniera negativa: difficoltà nell’individuare risorse nella propria vita.
Un esempio può essere un depresso che dice “non sono mai stato felice!”. Ma magari il giorno prima lo abbiamo visto ridere. Come mai non ricorda?  Quello che dice nasce probabilmente da una  “cancellazione” di parte della realtà. Questa fenomenologia è anche chiamata "cancellazione" dalla disciplina della PNL e consiste nel non vedere una parte della realtà. 
Caratteristiche Tecniche:  Spesso è come se un piccolo filtro (stile regressione d'età) scendesse davanti agli occhi della persona che non è quindi focalizzata esattamente sulla scena. Anche l'atteggiamento miope può essere legato all'allucinazione negativa. 
Pure alcuni fenomeni di astigmatismo possono essere collegati a questo concetto.
Trattamento: un modo di operare può essere il suggerire variazioni nel tipo di nebbia che circonda la persona. Eventualmente dividerla in quadranti. Tutto questo mentre il paziente è invitato a mantenere lo sguardo. Questo altera la struttura del fenomeno che sta subendo il cliente e modificano lo stato fisso di trance.
Passaggi:
1 - invitare l'allucinazione negativa a raggiungere il suo massimo potenziale (mentre in fissazione)
2 - farla divenire ancora più forte
3 - alterarne la struttura
4 - suggerire allucinazioni positive
5 - espandere anche a vedere cose non viste (poiché fuori dalla visione originaria) o incerte
Allucinazione positiva 
(midriasi – pupilla larga)

Definiamo allucinazione positiva il veder cose che non ci sono. Spesso la pupilla si allarga leggermente in tali stati immaginativi.320.
Questo fenomeno è molto frequente. Molto legato al concetto di allucinazione positiva è il concetto psicologico di “proiezione”. 
Nota sul trattamento: Per evitare fenomeni di transfert nel caso di allucinazioni positive possiamo chiedere al cliente di osservare qualcosa che lo aiuti a distinguere l'operatore dal suo ricordo passato.
Distorsione temporale (tempo lungo e corto) 
(Tensione e Trattenimento)
Sembra che il tempo più lungo si accompagni alla resistenza muscolare ed al trattenimento del respiro. Si accompagna spesso anche ad un restringimento del campo di attenzione. Si osserva anche che si accompagna ad una mancanza di concettualizzazione: un percorso imprevisto sembra più lungo della strada già conosciuta.
Confusione
 (strabismo)
Si osservano fenomeni di confusione osservando una persona utilizzando lo strabismo divergente osservando due punti dietro oppure a fianco della persona. Lo strabismo divergente produce confusione avendo due immagini da combinare e poiché la nostra coscienza della tridimensionalità del mondo è data proprio dall’incontro tra queste, letteralmente, “non sappiamo più dove siamo”.
Trattamento
Per superare la confusione può essere utile dividere e chiarire le singole parti dell'esperienza individualmente.
AUTOFASCINAZIONE
Chiamiamo "autofascinazione" la fascinazione ipnotica operata da soli guardandosi allo specchio.
È un sistema di sviluppo personale molto potente e nello stesso tempo estremamente semplice da praticare. Attraverso la vostra concentrazione sullo specchio potrete darvi una serie di utili suggestioni
Esercizio 99: autofascinazione semplice.
Davanti allo specchio, concentratevi sulla vostra immagine. Mettetevi a circa quaranta centimetri ed osservatevi dove il naso si attacca alla fronte. Fissatevi. Cercate di non battere le palpebre.
Esercizio 100: suggestioni mentali.
Davanti allo specchio, concentratevi sulla vostra immagine, ed allo stesso tempo datevi delle suggestioni mentali (vieni in avanti, indietro, il braccio si solleva etc...). Vi accorgerete che vi troverete a rispondere inconsciamente
Esercizio 101: suggestioni positive.
Eseguite i due esercizi precedenti (autofascinazione semplice e “suggestioni mentali”). In seguito, Davanti allo specchio, dopo i due esercizi precedenti, datevi una serie di suggestioni positive
È importante in questa serie di esercizi adottare il tipo di “voce mentale” adatto. Dovete essere diretti ed imperativi ed il vostro tono di voce deve esprimere Sicurezza. Se volete potete utilizzare l’esercizio seguente per migliorare il vostro tono di voce.
Esercizio 102: per acquisire sicurezza nella voce.
Dite qualcosa di cui siete assolutamente sicuri (ad esempio “sono …. (il vostro nome)”, oppure “abito in via … (la vostra via)”. Notate il tono  di voce che mentalmente utilizzate.
Lavorando su voi stessi noterete il differente impatto che lo sguardo può avere. A poco a poco capirete meglio alcune dinamiche di fascinazione anche con le altre persone, in quanto vi renderete conto dei differenti stati attraverso i quali passate, capirete che questi stessi stati possono essere delle persone che affascinate.
La dinamica in tre fasi dell'autosuggestione con l'autofascinazione
Una maniera indicataci dal nostro maestro Virgilio è anche quello di darsi una serie di suggerimenti mentali mettendosi davanti ad uno specchio ed utilizzando la cosiddetta "dinamica trifasica"
La prima volta datevi le suggestioni utilizzando il pronome "io"
La seconda volta datevi le suggestioni utilizzando il pronome "tu"
La terza volta datevi le suggestioni utilizzando il pronome "egli"
Questa serie di passaggi tra una posizione percettiva e l'altra possono rendere molto più immediato l'assorbimento delle suggestioni che vi inviate.
Esercizio della luce nel Saturno
Menzioniamo infine un esercizio particolarmente piacevole chiamato “portare il sole nel saturno” che abbiamo imparato da un nostro collaboratore Bernard Freon il quale ha lungamente studiato le antiche tradizioni alchemiche occidentali confrontandole con le corrispondenti occidentali. Esso incrementerà la vostra presenza e vi renderà più stabili, calmi e capaci di operare. Se i nostri occhi sono aperti, e siamo capaci di "vedere" (nel senso inteso da Carlos Castaneda nelle sue opere) allora possiamo percepire la vita e la luce delle cose e realizzare la nostra unità con il tutto.
Ma se dall'altro lato i nostri occhi sono chiusi, noi guardiamo solo all'esterno e non all'interno. Se non siamo presenti a noi stessi noi viviamo solo nelle apparenze e possiamo fin troppo facilmente essere “fascinati” dalle cose.
È necessario sviluppare consapevolezza ed aprire sia l'occhio interno che l'occhio esterno, ed infine unificare i due nel cosiddetto risveglio del "terzo occhio" tra le sopracciglia. 
Nello Yoga indiano questo è chiamato lo ajna chakra. Da qui possiamo allora salire al livello superiore e far sì che il corpo sia pieno di luce. Questa luce è la luce della coscienza. Se contemporaneamente avremo lavorato sulla presenza e con gli altri esercizi di questo libro allora questo esercizio potrà permetterci una consapevolezza maggiore, una vera illuminazione interiore che può rappresentare un passo importante verso una sempre maggiore coscienza oggettiva della realtà.
Per “Saturno” intendiamo in questo caso la parte più alta della testa (il chakra superiore per gli indiani, successivo all’ajna chakra).
Infatti gli antichi collegavano tale punto a tale zona del cranio321. Se si osserva il disegno è chiaro come vi sia un percorso che si conclude, dopo una serie di cerchi concentrici sulla sommità del cranio. Il fine mitologico è allora permettere a Saturno (cioè la nostra parte più terrestre) di rinascere come dio “dell’età dell’oro”322, ovverosia al vostro corpo di essere vivificato da una sensazione di luce interiore.
Esercizio 103
Osservate una luce. Chiudete gli occhi e poi fissate la parte più alta della volta cranica portando al contempo gli occhi in convergenza oculare. Con l’esperienza scoprirete che vi è un punto dove oltre alla traccia luminosa residua noterete ad un certo punto lo svilupparsi di una sensazione di luminosità interiore ed una profonda calma interiore. 
La meditazione su di una sorgente di luce e poi la visualizzazione della sua immagine mentre siamo in convergenza oculare aiuta la distribuzione dello spettro luminoso nel corpo energicizzandone le varie zone. Porta anche armonia tra il corpo, la mente e l'anima poiché entrambi gli emisferi vengono energicizzati. Nella meditazione sulla luce dobbiamo pensare che la luce è magnetica, ed è una sorgente di potere. Quindi lavorare con una sorgente di luce che è sia energicizzante che tranquillizzante323.

APPLICAZIONI DELLA FASCINAZIONE ALL'IPNOSI
Fascinazione Ipnotica ed Ipnosi Istantanea
Con la fascinazione è possibile creare un alto stato di recettività per l’esecuzione successiva di fenomeni ipnotici o per predisporre all’ipnosi di tipo letargico dove il soggetto sembra “dormire”. 
Ma vi è anche di più. Alcuni pensano seguendo Braid che gli occhi rappresentino solo due punti brillanti che catturano l'attenzione del soggetto, ma l’effetto è molto più forte della semplice osservazione di un oggetto fisico; si tratta infatti di uno stato a sè.
 In passato lo stato di fascinazione, non riconosciuto come tale da molti autori, è stato chiamato anche “stato di credulità” o delle “suggestioni ad occhi aperti”. Se lo analizziamo però si tratta di una fenomenologia, staccata dall’idea di ipnosi normalmente connessa al sonno e che secondo alcuni è un “costrutto culturale”.
Energia
Le tecniche attualmente più diffuse di ipnosi sono verbali. Se utilizzate la fascinazione nell’ipnosi non opererete solo psicologicamente in modo classico, ma anche attraverso l'energia e la presenza. La "fascinazione ipnotica" si lega al potere del momento presente, ed all'energia che possiamo percepire nel momento presente.
Esercizio 104 Essere nel presente. Cercate di essere nel presente. Applicate una metodica sensoriale: siate coscienti del vostro corpo e delle vostre sensazioni. SENTITE il vostro essere nell’ambiente in cui siete. Noterete procedendo in tale pratica lo sviluppo di una specifica sensazione energetica.
La pratica mostra anche che per praticare con efficacia la fascinazione ipnotica può essere utile credere all'idea di un'energia o fluido. All’inizio questa è soprattutto una disponibilità mentale. Procedendo questo pensare apre alla possibilità di una comunicazione che avviene anche a livelli differenti da quelli immediatamente percepibili.
Esercizio 105 Creare una immagine energetica. Osservato un punto sulla parete ed immaginate di poter inviare delle piccole freccette verso il punto (non battere le palpebre). Noterete che questo esercizio aiuta ad aumentare la volontà
In pratica è necessario accettare l'idea che il nostro pensiero e la nostra parola possano avere impatto con coloro che ci stanno attorno ed influenzarne comunque le correnti di pensiero.
Per aiutarvi nell’assumere tale stato d’animo, notiamo che questo concetto è comunque anche sana semplice psicologia. Infatti, il pensare che possiamo trasmettere un'energia mette tutto il nostro corpo ed il nostro spirito in una predisposizione mentale favorevole.
Le dinamiche quantiche possono dare una spiegazione a ciò. Se adottiamo tale visione comprendiamo come possa esistere una corrispondenza tra le nostre immagini mentali e la realtà che ci circonda.
Menzioniamo ora alcuni esercizi pratici nei quali la fascinazione si congiunge all’ipnosi. Il primo può essere eseguito prima di ogni altro e  viene anche chiamato  “prendere sul soggetto un contatto”324.
Esercizio 106
Tenetevi in piedi davanti al soggetto seduto e guardatelo fissamente ma dolcemente negli occhi: i vostri piedi dovranno sfiorare i suoi, le vostre ginocchia toccheranno le sue. Voi terrete i suoi polsi nelle vostre mani. Finalmente, la vostra volontà dovrà essere attiva: «Io stabilisco il mio ascendente su questa persona, la saturo col mio influsso; io voglio che essa percepisca nettamente la mia influenza; essa dovrà ubbidire alle mie ingiunzioni, etc., etc.». Non si tratta di pronunciare a fior di labbro queste formule che non hanno nulla di « cabalistico » e non possiedono in sè alcun potere, ma di esaltare violentemente il vostro spirito rappresentandovi ciò che significano le parole che avete detto. Rappresentatevi il soggetto invaso da un ascendente irresistibile. Vedetelo in anticipo quale sarà, diventato passivo alle vostre suggestioni. Mantenete fermamente questa rappresentazione mentale.

Perché questo esercizio sia positivo dovete decidere che fin dal principio delle vostre esperienze farete uno sforzo energico, ed accompagnerete i procedimenti esteriori con una volizione intensa325. Tutto ciò non deve affatto influire sul vostro aspetto esterno: voi dovete restare calmo, padrone di voi. Quando la volontà parte realmente dal più profondo della coscienza, non solo non si traduce in agitazione, ma si manifesta con un impeccabile controllo di noi stessi.
Fascinazione ed Attrazione ipnotica
È possibile operando anche solo con lo sguardo portando il vostro soggetto ad imitare i vostri gesti, oppure a rimanere incollato ai vostri occhi. È questo il fenomeno dell’”invincibile attrazione ipnotica”. Come dice un antico autore:
“Guardando bruscamente e molto da vicino il soggetto, raccomandategli di guardarvi per quanto più fissamente è possibile ed otterrete la così detta presa dello sguardo. Ben presto lo sguardo della persona suscettibile di affascinamento s'attacca al vostro e non se allontana più. Il soggetto segue dappertutto il vostro sguardo: rinculando egli avanza, avanzando egli indietreggia; si abbassa se vi abbassate e si alza nello stesso tempo in cui vi alzate. Alcuni imiteranno tutti i vostri gesti, compiranno tutte le suggestioni che loro vorrete imporre senza serbarne alcun ricordo. Ripetendo i tentativi sullo stesso soggetto, lo stato di fascinazione s'accusa sempre più e la suggestionabilità si esalta. Per metter fine a questo stato, basta soffiare sugli occhi del soggetto. Mettendo una mano davanti agli occhi d'una persona affascinata e dirigendola sugli occhi d'un'altra persona, il soggetto si attaccherà ineluttabilmente allo sguardo di questa persona. 
Onde ottenere più facilmente lo stato di fascinazione, l'operatore può far mettere sulle proprie mani stese orizzontalmente quelle del soggetto raccomandandogli di premere con tutte le sue forze.”326 
Altri Metodi
Metodo Virgilio: elemento essenziale è osservare la persona. La tensione facciale dimostra lo sforzo che si fa a trasmettere. Tutto il corpo entra in tensione, in uno sforzo di trasmissione totale, la respirazione quasi s’arresta. 
Ipnosi disimmetrica attraverso osservazione di un solo occhio. Si può infine approfondire l'ipnosi attraverso la pressione sui globi oculari, in quanto tale movimento agisce direttamente sul nervo vago e sul sistema parasimapatico. La compressione del globo oculare produce un rallentamento del polso per un riflesso oculo-cardiaco. Se allora premiamo su di un occhio solo mentre fissiamo il soggetto nell'altro occhio, otteniamo la cosiddetta "ipnosi disimmetrica", cioè uno stato di ipnosi differente sulle due metà del corpo.

Vari modi di fissare il soggetto per l’ipnosi
Metodi con sguardo fisso
Lo sguardo centrale: Tra i modi di fissare il soggetto il più comune è lo sguardo diretto al centro, tra i due occhi327. 
Sguardo su di un solo occhio: Il Barone di Reichenbach aveva notato invece come la fissazione dell’occhio sinistro da parte dell’occhio destro dell’operatore fosse particolarmente efficace.328 Lo stesso metodo è consigliato da Eliphas Levi. Anche Ormond Mc Gill riporta un metodo simile329.
Sguardo dietro: Un altro metodo efficace è fissare con gli occhi dietro la persona330.
Metodi con sguardo in movimento
I metodi con movimento sono molto antichi. Gli occhi possono anche tremolare, cosa che gli antichi avevano chiamato “equi effigie” ad indicare il movimento rapido come di un cavallo331. Plinio racconta infatti che alcune popolazioni ipnotizzano avendo un’”immagine di cavallo” nella pupilla. Tale interpretazione è avvallata da Seligmann332 che era un oftalmologo,  il quale nota che in greco “Hyppos”, cioè “cavallo”, era appunto nome che gli antichi greci davano al nistagmo. Anche presso gli assiri il potere degli occhi era legato al movimento di questi333.
Sguardo a rotazione: Erminio di Pisa, roteava gli occhi in strabismo divergente
Sguardo a movimento orizzontale: Il prof. Hoehn consiglia di guardare o a destra o a sinistra del naso del soggetto, “come più converrà”
Come tenere gli occhi
Un metodo efficace è tenere un occhio più aperto dell’altro334.
Pupilla
Anche la pupilla dilatata (midriasi) è molto efficace per lo scopo fascinatorio. Anche questo metodo è antico e citato probabilmente da Plinio il quale però parla di persone con “doppia pupilla”. Poiché il fatto di avere “doppia pupilla” è un’anomalia genetica rarissima, riteniamo che sia più corretto riferirlo alla grandezza della pupilla stessa.
Di norma si osserva che con la concentrazione sul dettaglio la pupilla diventa più piccola, ed in caso di forti emozioni la pupilla diviene più ampia.
Bianco degli occhi
L’ampiezza del bianco degli occhi è anche un elemento facilitatorio della fascinazione. Gli occhi si ampliano spesso in situazioni emozionali.
Altri elementi facilitativi
Il dito: È molto utile indicare verso la persona con il dito a punta. Mentalmente dovete pensare che il dito è come se perfori il soggetto.
Movimento della testa: come il serpente che si avvicina alla preda, un metodo utilizzato da Virgilio T. era di avvicinare la faccia al soggetto. Per contro, al momento di dare le suggestioni, la testa si allontana335.
La spirale: Il nostro maestro Virgilio spesso guarda verso una persona e gira un dito all’altezza del terzo occhio. Questo aiuta sia a creare un poco di confusione, ma anche ad ipnotizzare. Infatti Virgilio, che è molto bravo nell’immaginazione mentale, immagina che vi sia effettivamente una spirale davanti a lui che gira.
Esercizio 107 
Puntate il dito verso la fronte della persona che volete ipnotizzare. Giratelo in senso orario immaginando che vi sia una spirale che rotea mentre girate il dito. Poi fissate al centro, tra i due occhi del vostro soggetto. Darete così facendo un intenso colpo di sguardo. Inoltre avrete la sensazione di un cambiamento nella percezione del vostro soggetto.
Questo metodo ha una valenza anche fisiologica. Dei recettori speciali nella corteccia visiva (nel retro del cervello) chiamati “detettori” sono stimolati in tale maniera fino la punto di fatica. Ad esempio i detettori responsabili del movimento nel senso dell'orologio si stancheranno, e quando guarderete distante i detettori sensibili al movimento opposto entreranno in funzione creando l'illusione di un universo in espansione (o di un'aura). Con questo fenomeno incoraggiamo la coscienza ad allargarsi, con consapevolezza, oltre il corpo fisico336.

Lo stesso tipo di rotazione può essere effettuato all’altezza dei vari plessi: la gola, del cuore e dell’epigastro con effetti differenti a seconda dei punti mirati. È ritenuto nel magnetismo un modo efficace per prendere controllo di queste zone del corpo. Ad esso si legano anche i cosiddetti “passi magnetici circolari”.
Fascinazione e Ipnosi Zingara
Si racconta che il grande esoterista Hanussen, vissuto ai tempi del nazismo, fosse riuscito a sfuggire dal carcere semplicemente guardando negli occhi i suoi carcerieri che rimasero inebetiti337.
La fascinazione può essere a volte anche utilizzata per scopi negativi e contro la legge. Le testimonianze al riguardo in Italia datano fin dal medioevo338. 
Un fenomeno simile diffuso oggigiorno è quello chiamato delle “rapine con l’ipnosi”. In esse, il soggetto viene lasciato in uno stato di coscienza passiva, mentre il fascinatore opera indisturbato.
Abbiamo raccolto varie testimonianze al riguardo. Si tratta di un’applicazione specifica della fascinazione. Un metodo molto particolare è quello che ci è stato riportato dalle ricerche del dr. Tira e che possiamo chiamare della “zingara di Castellamonte”, da una serie di testimonianze da questi raccolte attorno a questo personaggio. Questa arriva in pochi secondi a portare la persona in uno stato molto profondo del quale approfitta in maniera negativa.
Essa si avvicina al soggetto e lo fa sedere così come si siede anche lei di fronte e gli dice “Se vuoi ti leggo il futuro… dammi la mano…”
Intanto, dicendo questo, muove la mano della persona avanti ed indietro finché questa non resta sollevata (in pratica provoca una “catalessi del braccio” come sarebbe definito in termini ipnotici). 
Allo stesso tempo dice: “pensa a qualcosa che vuoi che si avveri per te o per i tuoi figli…” e dopo un poco: “guardami negli occhi se vuoi che si avveri” e intanto la zingara effettua dei gesti per attirare l’attenzione ai propri occhi con l’altra mano. 
A questo punto continua dicendo “concentrati” e dopo un poco si alza dicendo, “Io intanto mi alzo, tu continua a sognare quello che vuoi per i tuoi figli”.
Il soggetto continua a guardare nel vuoto ed è allora in stato di completa coscienza passiva. Questo permette alla zingara di alzarsi ed incominciare ad operare indisturbata lasciando il soggetto in stato di completo incantamento. 
Video 5 – Ipnosi zingara
http://www.youtube.com/watch?v=2CdZdJKb4Po 
Appendice: Antichi Sistemi per lo Sviluppo e Cura dello Sguardo
Questo sistema si compone di tre parti :
1. Igiene degli occhi;
2. Bellezza degli occhi;
3. Fascino degli occhi ;
Sono tre gradazioni di un unico sistema di cultura, di cui le successive presuppongono le precedenti. Infatti nessun occhio potrebbe esser affascinante se non fosse anzitutto sano e bello.
La parte prima, dedicata all'igiene degli occhi, e un insieme organico di prescrizioni che ognuno è impegnato ad eseguire quotidianamente, e con tanta, maggior cura quanto più i suoi occhi sono fiacchi e irritabili.
La seconda parte è anch'essa un corso completo di indicazioni precise. 
Al contrario, molte nostre ricette sono assolutamente originali. 
Infine la terza parte è stata già presentata nel capitolo “sviluppare la forza fascinativa”.
I. - IGIENE
Istruzioni per riacquistare e conservare la perfetta sanità degli occhi.
I. - Curare la salute generale del corpo.
La limpidezza dello sguardo dipende dalla purezza del sangue. Perciò :
evitare di sovraccaricarsi di cibi o bevande ;
combattere la stitichezza, l'anemia e le malattie femminili ;
dormire un numero sufficiente di ore ;
non abusare dei piaceri di nessuna specie.
II. Curare l'igiene particolare dell'occhio.
Non leggere ne lavorare alla luce diretta del sole. Preferire la luce naturale alla luce della lampadine elettriche. Velare queste con schermo verde e non adoperare lampade di luminosità troppo intensa .
Evitare i neon che contengono uno spettro luminoso ridotto.
Non leggere o lavorare a luce troppo scarsa : specie quella del tramonto inoltrato o della luna.
Non leggete mai in letto, o in posizione scomoda.
Guardare meno possibile televisione, cinema e computer che tengono la pupilla fissa sempre alla stessa distanza.
Non sfregarsi gli occhi al mattino, svegliandosi.
Lavorate solo mantenendovi di fronte o a sinistra della fonte luminosa.
Proteggete gli occhi dalla polvere, dalle impurità, dal vento troppo forte, dai bruschi passaggi dalle tenebre alla luce troppo viva o viceversa.
Riposate ogni tanto la vista tenendo chiusi gli occhi per qualche minuto e se possibile poggiarvi le palme sopra (palming)339.
Quest'ultima prescrizione, che nessuno sa o si cura di obbedire, basterebbe da sola a ritardare di una decina d'anni l'abbassamento della vista.
Eppure non si comprende per quale ragione, mentre tutti si siedono istintivamente quando si sentono stanchi, nessuno pensi a far riposare i propri occhi affaticati.
I nervi oculari devono lavorare ininterrottamente dal primo all'ultimo istante di veglia d'un individuo, senza nessuna tregua. Il nervo olfattivo, il nervo uditivo, il nervo gustativo hanno i loro istanti di riposo : solo il nervo ottico non ne ha.
Raccomandiamo quindi caldamente di trovare almeno un paio di volte nella giornata qualche istante in cui tenere le palpebre abbassate come se si dormisse. Ciò può farsi facilmente nella propria stanza, in un momento di siesta, in treno, etc.
III. Ogni sera prima di coricarvi, procedete alla seguente toeletta:
a) Lavatura dell'occhio :
In una bacinella d'acqua bollita e ridotta a una temperatura neutra (tale cioè che non dia nessuna sensazione di caldo o di freddo) nella quale avrete fatto sciogliere una cucchiaiata di sale da cucina, imbevete una spugnetta morbidissima riservata a quest'uso e spremetela a più riprèse negli occhi in modo da trascinar via ogni pulviscolo e ogni impurità accumulata. Pulite bene le palpebre; le ciglia, il cavo lacrimale, agendo colla massima delicatezza, aprendo e chiudendo alternativamente gli occhi. Asciugatevi quindi accuratamente mediante un tampone di cotone idrofilo (mai con salvietta). Questa operazione può essere ripetuta nel corso della giornata ogni volta che vi sentirete gli occhi stanchi e gonfi.

IV Il bagno oculare
Una lavatura più completa si ha bagnandoli nel modo indicato dalla figura sottostante. Dopo aver versato nella catinella dell'acqua tiepida, meglio se salata, o con aggiunta di un poco di bicarbonato di sodio, trattenendo il respiro, immergete la faccia nell'acqua poi chiudete e aprite alternativamente gli occhi parecchie volte, sempre mantenendo il viso nell'acqua. Meglio ancora si può usare una doccia oculare perfezionata che evita l'inconveniente di bagnare il viso.

Chiudete gli occhi, e massaggiate leggermente le ciglia e i globi oculari nel modo illustrato, prima manipolando la porzione inferiore poi la superiore dell'occhio. Ripetere il movimento almeno 12 volte. Colle dita collocate sugli angoli esterni, nel modo qui illustrato, premere leggermente all'indietro i globi oculari. Ripetere 12 volte avendo gran cura di non agire sgarbatamente per non danneggiare l'occhio.
b) Massaggio dell'occhio.
Prendete un pezzo di velluto di cotone bianco, e posatelo sul cavo orbitale coi peli a contatto dell'epidermide.
Tenendolo teso con una mano, coll'altra incomincierete tutto all'intorno un massaggio vibratorio (tremolante) eseguito adoperando la punta del medio e dell'anulare.
Dopo due minuti levate il velluto e fate per ugual tempo l'identico massaggio sulla pelle nuda.
Metodo Semplice: Un massaggio più semplice e che costituisce un buon stimolante dei nervi ottici si può fare mantenendo gli occhi chiusi e volgendo i globi oculari in alto, in basso, a destra, a sinistra, facendoli roteare, etc. Come ripetiamo, durante questo movimento le palpebre devono rimanere chiuse, come se foste ciechi. Tale massaggio può essere eseguito in qualsiasi momento perso della giornata.
Questa operazione stimola straordinariamente la facoltà visiva e mantiene fresca l'epidermide, sollevando le impurità incastrate nei pori. 
Antica ricetta per togliere le cosiddette " borse, (gonfiezze) sotto gli occhi.
Fate un infuso di camomilla, imbevete in questo infuso due tamponi d'ovatta, applicateli sugli occhi chiusi e passatevi sopra una fasciatura. Poi coricatevi col viso rivolto sul cuscino in modo che i tamponi premano il cavo orbitale. Alla mattina gli occhi saranno tornati freschi e brillanti.
Antica ricetta per togliere le cosidette " pesche, o lividure sotto gli occhi.
Tenete pronta per l'uso questa facilissima preparazione. Fate macerare durante una settimana in mezzo litro di acqua bollita 15 grammi di sommoli (cime) di rosmarino. Dopo questo tempo filtrate attraverso un pannolino, aggiungetevi 15 grammi di acquavite finissima d'uva. Conservate la bottiglia. Servitevene all'occasione come è stato spiegato per l'infuso di camomilla .
Per rinforzare la vista.
Fate una decozione tiepida con fiori di meliloto e applicatela mediante due tamponi, come l'infuso di camomilla .
Regolarmente poi esponete gli occhi bene aperti al vapore di una tazza di caffè, assicurandovi naturalmente che il fumo non sia scottante.
Asciugherete quindi gli occhi con un batuffolo di cotone idrofilo.
Insegneremo ora un esercizio destinato alle persone costrette a portare gli occhiali con diminuzione evidente della potenza fascinatrice dello sguardo.
Muniti dei vostri occhiali fissate lontano un edificio, una torre, un albero, esaminandoli bene nei loro particolari in modo da imprimervene bene in mente l'immagine.
Toglietevi quindi gli occhiali, fissate l'oggetto di prima. Naturalmente ne riceverete un'immagine assai più confusa. Ma voi dovete sforzarvi e concentrare tutta la vostra attenzione nello scoprire e riconoscere tutti i particolari che vi scorgevate prima.
Ripeterete frequentemente questo esercizio, applicandolo anche agli oggetti vicini e variandolo a piacere.
Ad esempio leggete cogli occhiali un manifesto murale, poi levatevi gli occhiali e sforzatevi di leggerlo ugualmente. Se non vi riesce, avvicinatevi un poco, ma sempre il meno possibile.
Potrete ancora fissare un oggetto lontano con degli occhiali d'una data gradazione di lenti; poi rivederlo con occhiali d’una gradazione più debole.
Questi esercizi servono a rinforzare grandemente il nervo ottico, risultato che del resto si ottiene anche con tutti gli altri esercizi e le regole igieniche del presente libro.
BELLEZZA DELLO SGUARDO
Istruzioni per abbellire e ingrandire gli occhi.
Antica formula per la cura del globo oculare e dell'orbita.
a) Toeletta mattutina :
Ogni mattina eseguite la toeletta serale, saltando però il massaggio col velluto. Quindi la toeletta consisterà in :
1) Lavatura dell'occhio.
2) Massaggio a pelle nuda colla cold-cream.
Quindi, servendovi dell'indice e pollice di una mano, cercherete di attirare le ghiandole lacrimali verso la radice del naso e allargarle in ogni senso.
Colle stesse dita allargate il taglio esterno degli occhi. Questo esercizio che può essere praticato a ogni momento della giornata, serve ad allontanare le temutissime zampe d'oca. L'allargamento dell'occhio sarà studiato particolarmente nella parte terza.
Antica formula per ingrandire gli occhi.
Chiudete gli occhi e mantenendoli chiusi applicate su ciascun occhio il pollice sotto la parte inferiore dell'orbita e l'indice sotto l'arcata sopraccigliare, in modo che il pollice tiri in giù la palpebra inferiore e l'indice tiri in su la palpebra superiore. Allora, mantenendo sempre le dita nella posizione indicata, aprite gli occhi il più possibile e richiudeteli alternativamente per 12 volte e più.
Antica formula per ottenere uno sguardo brillante.
Volendo dare per brevi istanti una lucentezza particolare allo sguardo, abbiate l'accorgimento di portare con voi una fialetta di aceto aromatico che fiuterete al momento opportuno.
L'aroma, eccitando le glandole, ne farà uscire il liquido lacrimatorio, che spandendosi sui globi oculari renderà questi più brillanti.
In mancanza di ciò, eseguite dei movimenti di rotazione del globo oculare tenendo gli occhi chiusi.
Per dare alle ciglia una bella piega regolare.
Per le ciglia superiori chiudete gli occhi e afferrate la fila cigliare tra l'indice e il pollice, sforzandovi di aprire l'occhio. Per la fila inferiore, tenendo tesa la pelle sotto l’occhio con una mano, sforzatevi di risollevare lievemente le ciglia col pollice dell'altra. Si raccomanda di agire colla massima delicatezza per non irritare le palpebre.
Quando i peli si mostrassero eccessivamente rigidi e ribelli, prima di eseguire la trazione a mano già descritta, applicate leggermente sulla fila delle ciglia un pezzetto di batista leggermente scaldata.
Ulteriori Segreti e note sull’espressione
La frizione delle sopracciglia praticata strisciandovi sopra dal naso alle tempie coi polpastrelli delle dita, ne favorisce la crescita.
OSSERVAZIONE. — Ricorderemo che anche i capelli possono incorniciare benissimo gli occhi e contribuire a dar loro espressione.
Lo sguardo è tanto più ingenuo e limpido quanto più i capelli sono alti sulla fronte e scostati sulle tempie. Al contrario, quanto più i capelli si avvicinano all'arco sopraccigliare, sia di fianco che superiormente, tanto più la sguardo si fa concentrato, enigmatico e pieno di fuoco.
Contatti
Vi invitiamo a contattarci per approfondire quanto detto in queste pagine in quanto solo l’insegnamento dal vivo può permettere di capire a fondo l’insegnamento.

Il nostro sito web è:
http://www.mesmerismus.info
Mentre potete scriverci al seguente email:
info@neurolinguistic.com

Il numero di telefono di riferimento è:
00393482213449



SOMMARIO
Prefazione	1
Utilizzi della fascinazione	8
La fascinazione nel rapporto tra i sessi	16
Brevi cenni storici	18
L’occhio nella Tradizione	28
Teoria comunicazionale dell'Affascinazione	34
Cosa è l'affascinazione e la "Fascinazione"?	37
Concetti fisiologici connessi alla "Fascinazione"	39
Onde cerebrali e fascinazione	42
Il potere serpentino della Fascinazione	44
“Fascinazione Ipnotica” un fenomeno potente e poco conosciuto in occidente	52
La fascinazione delle cose e delle persone	62
Trance e concentrazione dell'attenzione	69
La fascinazione spiegata attraverso i miti	71
La fascinazione per la realtà nei miti	71
Fascinazione nel mondo animale	81
Le emozioni di base e la fascinazione Fascinazione per il Potere ed assicurarsi il Partner	92
Amore e Fascinazione	96
Rabbia e Fascinazione	100
Potere dell’occhio ed emozioni negative	104
Fisiologia dell'affascinazione nella conversazione	110
Effetti della Concentrazione Oculare	111
Amnesia e Ipermnesia nella fascinazione	119
Fascinazione e Telepatia	121
Stati Simili alla Fascinazione	132
Passi preliminari per diventare dei buoni fascinatori	135
Sviluppare la "Forza Fascinativa"	141
Alcuni requisiti tradizionali per una migliore Fascinatività	144
Respirazione	150
L’arte di rendere gli occhi fascinatori	153
I. - FISSITÀ DELLO SGUARDO	153
II. - LA VELOCITÀ DELLO SGUARDO	161
III. - ESPRESSIONE DELLO SGUARDO	161
Comprensione delle espressioni oculari	169
Ulteriori accenni alla fisionomia dell’occhio presi da vari autori	182
Doti interiori del fascinatore	190
Note sullo sviluppo della concentrazione per l’immaginazione e la memoria	196
Visioni con lo specchio	201
La Presenza a sé stessi	209
Esercizi per gli emisferi	217
L’osservazione del terzo occhio come ulteriore esercizio per lo sviluppo degli emisferi	225
Simboli e Mandala	228
L’alchimia fascinatoria	234
Breve Introduzione ai simboli fondamentali della medicina filosofica	238
Analisi approfondita delle corrispondenze simboliche nella scuola della fascinazione	252
La prima operazione (energia dell’ariete ?)	255
Le quattro prove nelle Operazioni successive	256
Elementi iniziatici nella concentrazione sul punto	262
Le fasi superiori di trasformazione: fissazione della luce e chiusura degli occhi	265
Purificazioni. I colori e le sette stanze	269
La teoria dello Spirito	271
La Fascinazione Ipnotica e le teorie Quantistiche	277
Concetti Quantistici applicati alla fascinazione	278
Il concetto di Attrattore	280
Attrattori nella fascinazione	281
Realtà interna e Realtà esterna	282
I Filtri di Direzionalizzazione	283
UTILIZZI	285
La Fascinazione per Persuadere	287
Ulteriori casi	302
Fascinazione, Presenza e Chiavi del Potere Personale	306
Il concetto di base.	307
Come sviluppare questo tipo di presenza?	309
Il concetto di "Campo di Coerenza"	311
Dal Potere Personale attraverso la Presenza all'Illuminazione	316
La comunicazione di Persuasione e le “trances” delle persone	318
Utilizzare la Fascinazione per i vari piani della personalità in un contesto persuasivo.	324
Utilizzo della Fascinazione in Terapia: la Terapia con lo sguardo	327
La Fascinazione Istantanea	332
Analgesia e Fascinazione	341
Modificazione della Visione negli Stati Ipnotici e Terapia Relativa	342
Relazione tra visione del mondo e stati ipnotici	356
Regressione di età (sguardo PRIMA)	356
Progressione nel tempo (pseudo-orientamento temporale)  (sguardo OLTRE)	358
Dissociazione ed Iperassociazione.  (Pupilla piccola e Pupilla grande)	361
Suggestioni postipnotiche (incongruenza)	365
Amnesia  (sguardo largo)  ed Ipermnesia  (sguardo fisso)	366
Allucinazione negativa  (deviazione di sguardo)	367
Allucinazione positiva  (midriasi – pupilla larga)	368
Distorsione temporale (tempo lungo e corto)  (Tensione e Trattenimento)	369
Confusione  (strabismo)	370
AUTOFASCINAZIONE	371
Esercizio della luce nel Saturno	373
APPLICAZIONI DELLA FASCINAZIONE ALL'IPNOSI	376
Fascinazione Ipnotica ed Ipnosi Istantanea	377
Vari modi di fissare il soggetto per l’ipnosi	382
Fascinazione e Ipnosi Zingara	387
Appendice: Antichi Sistemi per lo Sviluppo e Cura dello Sguardo	389
BELLEZZA DELLO SGUARDO	396
Contatti	399
SOMMARIO	401



Indice dei Video
Video 1 – Ipnosi Animale	91
Video 2 – alcuni esercizi preparatori	152
Video 3 – Fascinazione guaritiva	332
Video 4 - Analgesia	342
Video 5 – Ipnosi zingara	389



