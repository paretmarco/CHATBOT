Quaderni del Gruppo di Ur 
XII 
I FEDELI D'AMORE 
  

I Ediz. Gennaio 2006 - II Ediz Ottobre 2006 - III Ediz. Settembre 2007   Dante Gabriel Rossetti - Dantis Amor - 1860
Ogni quaderno del Gruppo di Ur raccoglie, in forma organica e sintetica, quanto emerso nell'omonimo forum, in relazione ad un determinato argomento. In esso si trovano, perciò, sia citazioni degli autori studiati, sia commenti. I quaderni si devono considerare in continuo aggiornamento, dal momento che l'emergere di nuovo materiale sull' argomento trattato può rendere opportuna una nuova edizione. 
  

Questo Quaderno non è ovviamente esaustivo dell'immensa materia, relativa ai Fedeli d'Amore. Attraverso gli esempi forniti, si è cercato di far emergere soprattutto il significato anagogico dei loro scritti. Non si troveranno in questa sede quei brani che, pur riguardando i Fedeli d'Amore, costituiscono parte organica di altri quaderni: ad es. quello del nostro Ekatlos, nel quale si dimostra che Dante era a conoscenza della falsità della cosiddetta "Donazione di Costantino" (vedi quaderno "Sul Papato"). Nella II ediz. è stata aggiunta l'analisi della Canzone "Donne Ch' avete" e sono stati corretti alcuni refusi di stampa. Nella III ediz. è stata ampliato il dialogo su "Maometto e Alì all'Inferno". 
Il presente Quaderno è perciò suddiviso nelle seguenti sezioni: 
1) Ida La Regina: Introduzione 
2) )A cura di P.Negri: Due Saggi Anteriori a Ur di Arturo Reghini 
2a) Arturo Reghini: L'allegoria esoterica in Dante 
2b) Arturo Reghini: Il Veltro 
3) Ercole Quadrelli: I Fedeli d'Amore 
4)A cura di P.Negri: Luigi Valli e Il Gruppo di Ur 
4a) Luigi Valli: Testimonianze di Studiosi delle Tradizioni 
5) AAVV: Per una Determinazione del Significato Anagogico 
5a) J. Evola: Sulle Esperienze Iniziatiche dei Fedeli d'Amore 
6) A cura di Fabritalp ed Ea: Dante e Pitagora di Vinassa de Regny 
6a) Fr. Petrus: Ciclo Vitale dell'Uomo secondo Dante 
7) Sipex: Quadro Generale della Commedia 
8) Afrodite U. e Fr. Petrus: Datazione del Viaggio Dantesco 
9) AAVV: Maometto ed Alì all'Inferno 
10) Fr. Petrus: Nicolò de Rossi e Guido Cavalcanti 
10a) Sipex: La canzone dantesca Donne ch'avete 
11) Fr. Petrus: Il Filostrato di Boccaccio 
12) Fr. Petrus ed Altri: Il Filocolo di Boccaccio 
12a) Appendice: Sogni Inventati e Sogni Reali 
13) Venvs G. e Fr. Petrus: Fedeli d'Amore e Via del Sacro Amore.
  

1) INTRODUZIONE 
di Ida La Regina 
Col termine Fedeli d'Amore vengono generalmente intesi gli aderenti ad una confraternita iniziatica, presente nel XIII secolo in Italia, Francia (particolarmente in Provenza) e Belgio. Essi veneravano la Donna (o Dama) Unica, una figura simbolica simile alla gnostica Pistis Sophia, di cui la Beatrice dantesca è l'esempio probabilmente più noto. Simbolicamente affine alla Vergine Maria Nera e isiaca, che adorna tante cattedrali europee (come la Madonna Nera di Loreto o quella di Czestochowa), è descritta da Guido Cavalcanti, come "una giovane donna di Tolosa", città che non può non far pensare a connessioni con Catari e Albigesi. 
Da: "Rime" di Guido Cavalcanti 
XXIX - Una giovane donna di Tolosa 
(sonetto) 
 Una giovane donna di Tolosa, 
 bell'e gentil, d'onesta leggiadria, 
 è tant'e dritta e simigliante cosa, 
 ne' suoi dolci occhi, della donna mia, 
  
 che fatt' ha dentro al cor disiderosa 
 l'anima, in guisa che da lui si svia 
 e vanne a lei; ma tant'e paurosa, 
 che non le dice di qual donna sia. 
  
 Quella la mira nel su' dolce sguardo, 
 ne lo qual face rallegrare Amore 
 perchè v'è dentro la sua donna dritta; 
 po' torna, piena di sospir', nel core, 
 ferita a morte d'un tagliente dardo 
 che questa donna nel partir li gitta. 
Un altro dei Fedeli d'Amore, Francesco da Barberino (che ebbe, come maestro, lo stesso di Dante, cioè Brunetto Latini), nell'opera "Del Reggimento e de' Costumi delle Donne", la descrive invece con questi versi: 
Ella è colei, ch'à compagno il figliuolo 
Del Sommo Iddio, e sua Madre con esso: 
Ell'è colei, che con molte siede in cielo, 
Ell'è colei, che in terra ha pochi seco. 
Il valore iniziatico del simbolo della Donna è confermato dal fatto che Beatrice, nella Divina Commedia, ha la funzione di condurre Dante in Paradiso, da vivo e non da morto. 
I Fedeli d'Amore si esprimevano in un linguaggio segreto, il "parlar cruz", atto a non farsi comprendere dagli altri, la "gente grosa". Una parte del loro stesso nome, "Amor", cela
probabilmente il termine composto "A-mor(s)" (= senza morte), a significare che la loro pratica iniziatica aiuta a non morire spiritualmente. Lo stesso Dante del resto afferma esplicitamente che il significato vero delle proprie parole è nascosto, ora molto, ora poco. Ad es., in Purgatorio, VIII, 19-21 dice: 
aguzza qui, lettor, ben li occhi al vero, 
che 'l velo è ora ben tanto sottile, 
certo che 'l trapassar dentro è leggiero 
Non a caso, in un sonetto toscano del quattrocento, attribuito al Boccaccio (ad es da Francesco De Sanctis nella Storia della Letteratura Italiana), Dante è paragonato ad una "Minerva oscura", delle cui opere è necessaria "temporale e spiritual lettura". 
Dante Alighieri son, Minerva oscura 
d'intelligenza e d'arte, nel cui ingegno 
l'eleganza materna aggiunse al segno, 
che si tien gran miracol di natura. 
L'alta mia fantasia pronta e sicura 
passò il tartareo e poi il celeste regno, 
e il nobil mio volume feci degno 
di temporale e spirital lettura. 
Fiorenza gloriosa ebbi per madre, 
anzi matrigna a me pietoso figlio, 
colpa di lingue scellerate e ladre. 
Ravenna fummi albergo del mio esiglio; 
ed ella ha il corpo, e l'alma il sommo Padre, 
presso cui invidia non vince consiglio. 
  

2) A cura di P. Negri 
DUE SAGGI ANTERIORI A UR DI ARTURO REGHINI 
Prima del saggio "Il Linguaggio Segreto dei Fedeli d'Amore", pubblicato su Ur come Pietro Negri, Arturo Reghini aveva scritto altri saggi sull'argomento. Il primo dei due che proponiamo venne pubblicato nella rivista Nuovo Patto del Settembre-Novembre 1921. A differenza della monografia di Ur, non è mai nominato Luigi Valli. Questi, pur essendosi segnalato già nel 1906 per una "Lectura Dantis" dedicata al canto XIX del Paradiso, iniziò a essere veramente noto solo dopo che, nel 1922, cominciarono ad apparire le prime opere di più ampio respiro quali: "Il Segreto della Croce e dell'Aquila nella Divina Commedia" e "Il Simbolo Centrale della Divina Commedia: La Croce e L'Aquila". Seguirono, nel 1925, "La Chiave della Divina Comedia" e, nel 1928, "Il Linguaggio Segreto di Dante e dei Fedeli d'Amore".
2a) ARTURO REGHINI 
L'ALLEGORIA ESOTERICA IN DANTE 
Sotto il senso letterario della Commedia, ossia sotto la peregrinazione di Dante attraverso i tre regni delI'Inferno, del Purgatorio e del Paradiso, si nasconde senza alcun dubbio una allegoria. Non c'è bisogno delle esplicite dichiarazioni di Dante in proposito per esserne certi. Questa allegoria non è semplice, ma molteplice e dai commentatori ne vengono di solito riconosciuti due aspetti, quello morale e quello politico. L'interpretazione morale, o filosofico-morale, vede allegoricamente raffigurata nella Commedia la via che l'uomo deve percorrere per superare il peccato e raggiungere la virtù in modo da sfuggire all' inferno ed al purgatorio e da guadagnare colla perfezione morale il paradiso. 
Questa allegoria, come del resto il senso letterale del poema sacro, ha innegabilmente un aspetto nettamente cristiano pure abbondando di elementi pagani; e sulla scorta di Aristotile, di S. Tommaso e della scolastica è stato profondamente penetrato dai commentatori. L'allegoria polltica ha per base la lotta tra l'impero ed il papato, e vi figura largamente anche la persecuzione dei templari da parte di Fillppo il Bello e di Clemente V. Naturalmente vi sono dei passi suscettibill della sola interpretazione morale, altri rivestiti del solo simbollsmo politico, ed altri ancora che comportano una doppia interpretazione morale e polltica. L'allegoria politica è quasi sempre trasparentissima e molte volte Dante fa addirittura a meno di ogni velo e fa manifesta tutta la sua visione lasciando pur grattar dove è la rogna. L'allegoria morale ha una apparenza talmente cristiana da autorizzare tutti i cristiani e tutti i frettolosi nel concludere ad attribuire a Dante una ortodossia cattollca, mentre l'allegoria politica ci rivela con tutta sicurezza un Dante partigiano dell'impero e nemico acerrimo della Chiesa, difensore a viso aperto di quell'ordine dei Templari condannato e ferocemente perseguitato per eresia dalla Chiesa, un Dante che esalta Cesare, l'Impero romano, la civiltà classica, e che elegge a propria guida, maestro e signore Virgilio pitagorico ed imperialista. 
I motivi che hanno indotto Dante a servirsi dell'allegoria non sono dunque di natura politica, inerenti alla sua posizione nella lotta tra guelfi e ghibelllni, perché in tal caso sarebbe naturale di trovare più fitto il velo nei passi che trattano di politica, mentre invece il velo si fa più spesso nei passi che trattano argomenti di morale, di filosofia, di religione, di metafisica; e talora per quanto i commentatori aguzzino gli occhi non riescono a chiarire il senso, oppure ognuno di essi finisce coll'intendere diverso dagli altri. 
Quale è dunque la ragione che ha spinto Dante all'uso dell'allegoria, anche a costo di non farsi facilmente capire? 
Fantasia di poeta? Passione per l'enimmistica? No certo, perché noi sappiamo che una dottrina si asconde sotto il velame delli versi strani. E se l'apparenza è cristiana non potrebbe la scelta differire dall'apparenza? Non potrebbe la dottrina così gelosamente nascosta essere eterodossa, molto eterodossa? Sicché Dante puzzerebbe forte di eresia e sarebbe un nemico della Chiesa anche sul terreno religioso oltre che su quello polltico? 
Le professioni di fede cristiana che egli fa ripetutamente non bastano ad eliminare il dubbio. Se egli infatti era eretico o pagano e non voleva finire arrosto, era forzato a professarsi cristiano. E specialmente volendo levarsi il gusto di esaltare Virgillo, Cesare, Roma che il buon mondo feo, il latin sangue gentile, e gli imperatori che avevano aspetto gentile ossia pagano, occorreva in qualche modo tranquillizzare i sospetti facendo anche l'apologia del cristianesimo. Bisogna ricordare che in quei tempi la carità cristiana poteva sbizzarrirsi a suo piacimento; i numerosi seguaci di quel S.Domenico che negli sterpi eretici percosse animato dal santissimo zelo di salvare le anime (nonché la Chiesa pericolante) andavano per le spiccie e Dante stesso aveva umani corpi già veduti accesi. A che prò fare la fine che poi toccò a Cecco d'Ascoli, quando era possibile dedicare la vita, e l'enorme ingegno e sapienza ad un grandioso disegno polltico e religioso? Nonostante le sue professioni di fede cattolica, Dante aveva amici che andavan
cercando come Dio non fosse, ed eretici dello stampo di Sigieri egli ficca tranquillamente in paradiso, mentre popola di papi l'inferno. Dante stesso fu accusato di eresia secondo risulta da antichi documenti, e secondo narrano i suoi primi commentatori. L'eresia pagana di Dante fu sostenuta dal Foscolo, e poi dal Rossetti con enorme copia di argomenti, ed infine dal prete cattolico Aroux. Un gesuita che volle fare la critica delle opere del Rossetti si ebbe da questi tale esauriente replica che più non fiatò. 
Non si pone mente che anche nell'apparenza Dante non segue sempre pedissequamente San Tommaso; ne differisce apertamente in questioni importantissime; p.e., nella dottrina escatologica (Purg. XXV 88-102) per adottare una teoria delle ombre dei defunti che è in perfetto accordo colla concezione pagana. Egli fin da principio si inspira a Virgilio, da cui solo prende lo bello stile che gli ha fatto onore. Il suo poema non è che una commedia; e comunque si intende la parola, nel senso moderno od in quello dionisiaco, si è sempre condotti lontano dall'apparente senso cristiano. Nelle grandi llnee la Commedia è uno sviluppo del VI canto dell'Eneide, e Dante ripete quanto Virgilio fa fare ad Enea. Enea scende vivente nell'Ade, rinviene nella selva il ramoscello di mirto degli iniziati, ed apprende de visu la verità dei misteri orfico-pitagorici sopra l'uomo e la immortalltà condizionata. Ed anche Dante corruttibile ancora, ricalca la medesima strada collo stesso scopo e facendo uso del medesimo simbollsmo. Scopo fondamentale, come oramai è noto e provato, dei misteri orfici, pitagorici, eleusini, isiaci, era quello di conferire all'iniziato la conoscenza vera dei principii della vita (Cicerone -De Lege II, 14), la beatitudine, l'immortalltà privilegiata. Ciò si otteneva mediante la iniziazione che constava di prellminari pratiche catartiche, di cerimonie simboliche e di vere e proprie estasi come ci affermano Plutarco, Apuleio, ed altri antichi scrittori e come oramai si viene riconoscendo dai moderni (Vedi p.e. Macchioro-Zagreus). Per tal modo l'uomo veniva rigenerato e dopo la morte lo attendevano i campi Elisii. 
Il soggetto della Commedia è l'uomo, o meglio la rigenerazione dell'uomo, la sua metamorfosi in angelica farfalla, la Psiche di Apuleio. È dunque il medesimo soggetto dei misteri. Non le sole qualità morali cambiano; Dante si purifica di grado in grado, passa per crisi e coscienze varie e numerose, cade come corpo morto, sviene, rinviene, si addormenta, si ravviva nell 'Eunoè, la sua mente esce di sè stessa, si illuia, si india, si interna, s'infutura, s'insempra, passa al divino dall'umano, all'eterno dal tempo; e finalmente dislega l'anima sua da ogni nube di mortalità. Questo non è un perfezionamento morale, è una vera pallngenesi di tutto l'essere che si attua nel simbolico viaggio. Il velame asconde non soltanto delle disquisizioni morali sopra i peccati e le virtù, ma l'esposizione di mutamenti interiori nella coscienza del pellegrino. 
I due fiumi del paradiso terrestre sono un evidente imprestito ai misteri orfico-pitagorici. Scoperte archeologiche recenti han fatto rinvenire le così dette laminette auree di Turii, che venivano sepolte insieme al defunto orfico, cui dovevano servire di viatico, quando arrivava nell'Ade. Quivi egli incontrava due fonti, quella del Lete e quella di Mnemosine, ossia quella dell'oblio e quella della memoria. Bevendo all'acqua del Lete, il defunto perdeva ogni memoria, e finiva, miserabile larva incosciente nel fango. Bevendo alla fresca sorgente di Mnemosine si salvava, ed andava tra gli immortali, nei campi elisii. La formula contenuta nella laminetta orfica affermava: «Son figlio della terra e del cielo stellato. Fammi dissetare alla fresca sorgente di Mnemosine, perché io possa essere nume divino e non più mortale». Questo il senso della formula invocatoria orfica; e questa concezione orfico-pitagorica è analoga alla concezione escatologica dei misteri eleusini, ed è svolta nella teoria platonica delle anime e della conoscenza. Dante, a meglio affermare il carattere pagano delle catarsi del purgatorio, da cui esce puro e disposto a sallre alle stele, introduce alla fine della cantica non solo il Lete, ma il meno familiare Eunoè (Purg. XXVIII, 131; XXXIII, 127-145), come egli lo chiama, che «la tramortita sua virtù ravviva», ossia che dà a chi è morto la resurrezione, la seconda nascita. Dante vorrebbe pur cantare in parte lo dolce ben che mai non l'avria sazio; ma si dà la combinazione che ei non ha più lungo spazio, sono piene tutte le carte ordite a questa cantica seconda; e sopra tutto non lo lascia più ir lo fren dell'arte. Adelante, Pedro, con juicio. Siamo in pieno mistero pagano. 
E chi consideri quale sia stata la guida di Dante capisce che doveva condurlo proprio lì. Dante smarrito nella selva selvaggia ed aspra e forte dei pregiudizi e dell'ignoranza cristiana, incontra
fmalmente in Virgilio, la personificazione della sapienza esoterica, questa voce che per lungo silenzio (dieci secoli di era volgare) pareva fioca; e Virgilio si presenta immediatamente nella sua qualità di iniziato, che ha trasceso la natura umana: 
«Non uomo, uomo già fui»; ed è per questo che Dante lo prende per duca, maestro e signore che lo inizii e lo renda immortale. 
Ora la concezione pagana non accordava alle anime umane una vera e propria sopravvivenza; conducevano nell'Ade una vita immemore di larve incoscienti; e solo gli iniziati, gli eroi e quei che Giove rapiva al sommo concistoro erano immortali. Ed il Cristianesimo ebbe il sopravvento sopra i misteri, perché mise democraticamente la salvezza e l'immortalità à la portée de tout le monde. 
Bastò andare a farsi battezzare e credere che Gesù era risuscitato per essere salvato. Una vera cuccagna per tutti i poveri di spirito, e per tutti i delinquenti cui i misteri chiudevano la porta. Arnobio p.e. spiattella pari pari di essersi fatto cristiano perché il cristianesimo a differenza dei misteri garantiva a tutti l'immortalità. 
Dante, che prende a guida Virgilio, e che tratta paganamente tutta la questione della pallngenesi, pensava dunque anche egli che non tutti gli uomini potevano eternarsi? che le credenze cristiane non erano sufficienti allo scopo? che le pecore matte ed i superbi cristiani non avevano diritto di cittadinanza nella città eterna, e dovevano finire tra la perduta gente? Parrebbe di sì, posto che non dai preti ma da Brunetto Latini egli apprese "come l'uom si eterna". Esaminando l'opera di Dante senza preconcetti e partiti presi, si arriva a riconoscere nella rinascita spirituale mediante la metamorfosi operata dall'iniziazione il soggetto fondamentale della Commedia, la dottrina nascosta sotto il velame delli versi strani. 
L'allegoria dantesca ha dunque un importantissimo aspetto mistico, metafisico, veramente esoterico. Aspetto che ancora non è stato riconosciuto. Esso sfugge anche al Rossetti ed all' Aroux, i quali pure riconducendosi per l'interpretazione dell'allegoria ai misteri classici, si riferiscono sempre alla parte cerimoniale di essi. Ed è naturale che sia così, perché per potere accorgersi ed intendere le allusioni ed i riferimenti convenzionali od allegorici occorre conoscere l'oggetto dell'allusione o dell'allegoria; ed in questo caso occorre conoscere le esperienze mistiche per le quali passa il mistero e l'epopta della vera iniziazione. 
Per chi ha una qualche esperienza del genere non vi ha dubbio sopra l'esistenza nella Commedia e nell'Eneide di una allegoria metafisico-esoterica, che vela ed espone le successive fasi per cui passa la coscienza dell'iniziando per divenire immortale. Il simbollsmo di cui più frequentemente si serve Dante è quello della navigazione, della peregrinazione. Egli è un pellegrino per la diserta piaggia, per lo stretto passo, per l'aspro diserto, prende un'acqua che mai non vi corse, è un navigante pel mar dell'essere. Specialmente il simbollsmo del mare, della nave, della vela è sempre adoperato per trattare dei fatti interiori. 
È questo velame che egli alza per correr migliore acqua; e come egli stesso dice è sotto questo velame che si asconde la dottrina. 
È un simbollsmo arcaico, mediterraneo, pagano, già usato da Virgilio e da Ovidio. Esso è usato anche dai cristiani che di navi e navate parlano nei loro templi riferendosi alla navicella di S. Pietro. Ma questa navicella è frutto di una delle tante appropriazioni compiute dai seguaci del profeta asiatico; non è altro che la navicella di Giano; di un dio cioè prettamente romano, sposo di Venilla, la dea del mare e delle sorgenti, ed inventore della costruzione dei navigli. Si vede che cosa diventa l'impresa di Ulisse nella Commedia. Ulisse, il navigatore per eccellenza, ha un tale ardore a divenir del mondo esperto, e delli vizi umani e del valore che non è vinto dalle dolcezze del figlio, dalla pietà dèl vecchio padre, e dal debito amore di Penelope; e perciò si mette per l'alto mare aperto; e dopo averne navigato tanto da divenire vecchio e tardo viene finalmente a quella foce stretta, ov'Ercole segnò li suoi riguardi acciocché l'uom più oltre non si metta. Ma Ullsse ed i suoi compagni non tornano indietro per questo; anzi ricordano che non sono stati fatti a viver come bruti ma per seguire virtute e conoscenza; e quindi si avventurano con folle volo nell'alto passo per ottenere l'esperienza del mondo senza gente, di retro al sol; cioè di quella condizione in cui la coscienza vive di vita tutta interiore, al di là e fuori di ogni celebrazione dovuta ai sensi umani, ed in cui non c'è né gente né sole. 
Ma questa è un'acqua assai perigliosa e non tutti possono trarsi a riva e volgersi a guardare lo passo che non lasciò giammai persona viva, e che può superare solo chi muore di morte
mistica. È un varco folle (Parad. XXVII), un'impresa assai ardua, non pileggio da piccola barca (Parad. XXIII), e c'è da rimanere travolti e sommersi dal mare dell'essere che si richiude sopra il temerario. Questo dice Dante, dopo avere premesso: (Inf. XXVI, 21) «più l'ingegno affreno ch'io non soglio». 
Ma Dante non va come Ulisse alla ventura; egli è guidato da Virgilio, più savio che ei non intenda, e per ascoso cammino giunge a riveder le stelle. Per correr migliore acqua alza la vela la navicella del suo ingegno; e dopo le varie pratiche e cerimonie che subisce nel purgatorio, si purga ritualmente e ravvivatosi nel fonte di Eunoè, ne esce rinnovellato di novella fronda, puro e disposto a salire alle stelle (Purg. XXXIII). Dopodichè è opportuno invocare il buon Apollo all'ultimo lavoro (Parad.I). All'aspetto di Beatrice ci "si fa tale dentro", qual si fè Glauco nel gustar dell'erba che il fè consorte in mar degli altri dei (Parad. I, 69-70), ossia si sente morire e divenire immortale come Glauco, quel Glauco che dice di sé: Ante tamen mortalis eram, sed scilicet altis deditus aequoribus (Ovid. Met.) Dante non sa proprio dire altro e si scusa dicendo che: «Trasumanar significar per verba Non si poria; però l'esempio basti a cui esperienza grazia serba» (Parad. I, 70-72). Per verba non si può, ma per erba sì. 
Egli non ha più l'illusione del mondo materiale, ha un altro senso della realtà: «tu non se' in terra, sì come tu credi» ma tu siedi al tuo proprio sito; giacché come dice nel Conv. IV, 28: «la nobile anima ritorna a Dio, siccome a quello posto, ond'ella si parti a quando venne a entrare nel mare di questa vita». 
Cosa accade delle anime non nobili non è detto. 
Ed ora che si sente del mortal mondo remoto (Par. II) si sente a sua volta in grado di far da guida non agli altri che sono in piccioletta barca, ma a quei pochi che drizzano il collo per tempo al pan degli angeli, l'ambrosia che rende immortali come l'erbetta di Glauco. È vero che l'acqua che ei prende giammai non si corse; ma egli ci ha tutta la sapienza pagana che lo assiste: "Minerva spira, e conducemi Apollo e nove muse mi dimostran l'Orse" e Dante incoraggia questi pochi navigatori a mettere tranquillamente per l'alto sale il loro naviglio, servando s'intende il suo solco dinanzi all'acqua che ritorna eguale; e promette loro meraviglie da stare a pari di quelle che videro quei gloriosi argonauti che seguirono quell'altro navigatore ardito che conquistò il vello d'oro (Parad. II, 1-18). Ed infatti, giunto alla fine della navigazione, e giunto l'aspetto suo col valore infinito (Parad. XXXIII), arriva a vedere che nel suo profondo si interna, legato con amore in un volume ciò che per l'universo si squaderna. Crede di avere visto la forma universal di questo nodo, e ne resta ammirato quanto rimase ammirato Nettuno, quando vide l'ombra d'Argo ossia la nave Argo, la prima nave che solcò i mari. I pochi che han servato suo solco sino alla fine vedono dunque che Dante mantiene la promessa fatta loro nel canto 11. 
Così si spiega questo passo che è uno dei più oscuri di tutto il poema. Ma, intendiamoci, una vera spiegazione si può dare solo a quelli che passano per consimili esperienze; giacché questo è un mistero che «intender non lo può chi non lo prova»; ed io non posso che ripetere le parole di Apuleio dopo l'iniziazione: "Ecce tibi rettuli, quae, quamvis audita, ignores tamen necesse est" (Apuleio - Metam. XI, 23). 
*** 
Un'altro saggio di Arturo Reghini su Dante, pubblicato prima di quello apparso in Ur, è "Il Veltro", comparso nel giornale Impero del 24 aprile 1923. Si possono notare diversi accenni a quell'Imperialismo Pagano, che Reghini, aveva teorizzato già nel 1914 ("Imperialismo Pagano" in Salamandra del Gennaio-Febbraio 1914) e che, per un certo periodo, sognò potesse esere attuato dal fascismo. Ne 1928, Evola ne fornì una sua variante in un opera dall'identico titolo (Imperialismo pagano, Atanor, Todi-Roma) che fu la causa principale del deplorevole dissidio tra i due personaggi. Dissidio storicamente inutile, visto il Concordato tra Stato e Chiesa del 1929, che faceva diventare utopica la realizzazione a breve di quell'idea, però mai abbandonata da Reghini. Il presente saggio è anche utile per riflettere sul concetto tradizionale di "vaticinio", che non è mai stato concepito come previsione di un evento ineluttabile (che toglierebbe agli uomini la benchè minima libertà), ma come percezione di una favorevole "tendenza" verso certi eventi, che sta pur sempre agli uomini attuare o contrastare.
2b) ARTURO REGHINI 
Il VELTRO 
I classici dell'Imperialismo, filosofi, politici, profeti insieme, sono quattro: Virgilio, Dante, Machiavelli, Mazzini; italiani tutti. Coloro che con maggiore coscienza hanno tradotto in atto l'Idea son due: Cesare e Napoleone, Italiani pur essi. Virgilio, il cantore delle origini, il foggiatore di versi perfetti, credette vedere intorno a sé i segni precursori dell'ultima età predetta dai Libri sibillini, e vaticinò la discesa dal cielo di un fanciullo che avrebbe dovuto instaurare l'Età dell'Oro.  
Sembrò avverarsi la profezia colla nascita di Gesù, ed il Poeta pagano parve dare la mano al profeta ebraico, "teste Davide cum Sybilla". 
Diciamo parve, in quanto che, se a Gesù si volesse applicare il vaticinio virgiliano, bisognerebbe ammettere che non si è ancora tutto attuato, perché è ben vero che Gesù è nato (ed anche morto), ma l'Età dell'Oro è ancor da venire. È vero che non bisogna aver furia! Ma ogni dubbio ci sembra scompaia quando si ricordi che Virgilio era un Pitagorico, e che l'avverarsi di tale profezia, ad un Pitagorico, in quel momento, doveva apparire sicura ed imminente. Infatti la Filosofia pitagorica, che tutto riduce e somma nella Monade universale, porta direttamente alla concezione monarchica; all'unità della Monade corrisponde l'unità del potere, la monarchia; ed il Fondatore della Scuola Italica attuò, come potè, nel suo Sodalizio di Crotone, il concetto sociale unitario. Or quando Virgilio scriveva, l'unità politica era stata attuata sulla maggior parte del mondo conosciuto da quell'immenso Genio di Cesare, che seppe correre l'alea, ed a tempo debito, marciare su Roma. La concezione pitagorica, l'antica profezia della Sibilla e la pienezza dei tempi dicevano naturale e quindi fatale che a coronare l'opera scendesse di cielo in terra una divina progenie. Questo il Veltro virgiliano. Dante, per cui Virgilio è duca, maestro e signore, ha tutta l'aria di essere similmente inspirato quando, a più riprese, profetizza ed invoca la venuta del Veltro, a fare morire di doglia la lupa, ed in attesa a fare penare assai i commentatori. 
La concezione politica imperialista ha nell'uno e nell'altro altissimo poeta la stessa impostazione pitagorica. Intorno a questa Idea centrale ruotano secoli e secoli di storia italiana ed europea.  Il Veltro dantesco non è in modo speciale Arrigo Imperatore, né alcun altro personaggio determinato; il Veltro è l'uomo divino che, data la costituzione del mondo, deve fatalmente manifestarsi presto o tardi. Dante con ardente affetto il sole aspetta, fiso aspettando pur che l'alba nasca; il suo cuore palpita affrettandone, invocandone la venuta, ma la sua mente sa che cosi è scritto. La sua fede nell'avvento fatale di un vero Imperatore poggia sulla prodigiosa sua conoscenza metafisica, sociale, scientifica. Come Virgilio, egli è un Vate nel senso classico della parola. 
A questa coscienza del divenire politico si accoppia la piena, sicura coscienza del diritto naturale del Popolo Romano a tenere l'Impero. 
Virgilio afferma che spetta al Popolo Romano il "regere imperio populos"; Dante lo ripete; Mazzini lo ripeterà poi con l'uno e con l'altro. La Romanità era ancora cosi viva nel mondo che anche se fosse stato un tedesco, come Alberto, l'Imperatore sarebbe stato sempre romano. Ma Dante vuole che in Roma tenga la sede dell'Impero e da Roma tragga il prestigio; perché Roma, e solo Roma, possiede, quasi per magia, carattere universale ed eterno. E questa predestinazione naturale all'Impero, questa virtù del Popolo Romano, potentemente sentita da Mazzini, esule e povero, alimentava la sua tenacia e fede nei destini della terza Italia, quando il sacro romano imperio pareva acquisito per sempre a casa d'Asburgo. 
Le virtù romane, quelle autoctone, presentano i requisiti necessari per un ufficio d'imperio. Prima la fortezza, la virtù del guerriero, la salda tempra del popolo che non piega ai rovesci, oggi ed allora come a Canne; poi la virtù della misura, dell'equilibrio; la prudentia politica di
governo, la giustizia, virtù sociale del cittadino, la temperanza, la virtù dell'uomo nella condotta privata. Virtù congenite, sane, indipendenti dalle credenze e da sanzioni extra-sociali. VIrtù di tutti e per tutti, e non dei pochi come la fede, la speranza e la carità, virtù dei santi e per santi, intese a scopi ultra-umani se non inumani. Queste le basi del diritto naturale del Popolo Romano; queste le virtù che necessita avere. L'Imperatore, quello auspicato da Dante, il Veltro, non ciberà terra né peltro, ma Sapienza, Amore e Virtute. Le virtù umane e nemmeno quelle ordinarie dei santi non bastano. Occorre la diretta inspirazione divina, bisogna che, come il divo Giulio, si immedesimi con Giove, con quell'lmperador che lassù regna. La suprema potestà terrena deve sentire la sua unità colla Monade. Egli deve imperare per volere divino e per diritto divino. Sissignori, per diritto divino, o inconsolabili cortigiani del popolo sovrano! "Vox populi non est vox Dei". Che la potestà imperiale, del resto, debba derivare e derivi direttamente da Dio non è soltanto un corollario di Filosofia pitagorica; lo afferma anche la religione dominante per bocca dell'apostolo Paolo: "Omnis potestas a deo est". E senza dubbio questo pensiero inspirò Napoleone quando, nel giorno della incoronazione a Re d'Italia, tolti di mezzo gli intermediari, si pose in capo da sé la corona. E ben fece perché se, come il Manzoni afferma, Iddio stampò in lui più vasta orma del suo spirito creatore, da Dio stesso fu suscitato e predestinato. Il Veltro è quindi perfettamente al suo posto al sommo della gerarchia. 
Quando la gerarchia non sussiste, l'assetto sociale precipita. Quando l'Imperatore indulge a sentimenti personali o pretende volgere l'Impero a beneficio di popolo non predestinato, il Fato, cui sottostanno gli Dei, si abbatte su di lui e sull'opera sua. Carlo V esce di senno, una incredibile testardaggine determina Waterloo, sulla Marna e sul Piave si noveran miracoli. 
Oggi l'Italia sta risanando. Affiorano le antiche virtù. Il suolo sacro della Patria esprime le superbe legioni che Augusto amava; e le masse van ripulendosi del morbo asiatico. "Roma locuta est"; ed i popoli già tendon l'orecchio alle parole di rinsavimento, già figgon lo sguardo ai segni precursori della nuova aurora. Ed in verità, il popolo saprà vivere austeramente, virtuosamente, se il Duce avrà la fede e la reverenza romana per gli Iddii della Patria; sia lecito a noi, nel giorno natale di Roma, leggere i segni secondo il costume dei Padri e dichiarare fausti i presagi. 
  

3) ERCOLE QUADRELLI 
I "FEDELI D'AMORE" 
Quel che segue è un saggio di Ercole Quadrelli sui Fedeli d'Amore, estratto da "Il progresso religioso" n°2, Rivista bimestrale del movimento contemporaneo, Città di Castello, 1929. E' un saggio molto importante per svariati motivi: 
- E' del 1929 e perciò contemporaneo alla rivista Krur. Segue di un anno il saggio di Pietro Negri "Il Linguaggio Segreto dei Fedeli d'Amore", uscito nella seconda annata di Ur e a cui Quadrelli fa un brevissimo riferimento finale.  
- Mostra il vero stile letterario di Quadrelli (che usa ad es. abitualmente l'accento, all'inizio di parola, al posto della lettera h) e conferma perciò che gli scritti firmati Abraxa erano sì insegnamenti dati oralmente da Quadrelli, sulla base del Corpus Philosophorum Totius Magiae (*) di Kremmerz, ma trascritti da Evola col suo stile.  
- Ridimensiona infine certe pretese di Guenon nel campo degli studi danteschi e soprattutto alcune critiche guenoniane a L.Valli. 
(*) Quello autentico e non quello spesso storpiato già nel titolo (da taluni trasformato in Corpus Philosophicum Totius Magiae). 
L'ineffabile Essere primissimo - sì difficilmente pensabile senza immediato rischio di blasfemamente confonderlo col Nulla - Lui, sì pienissimo, con il Nulla vuotissimo - che cosa ab aeterno e in eterno lo mosse, e move, a perennemente uscire dall'unità sua semplicissima, per dirompersi in molteplici densità innumerabili? Mistero, a cui non è escogitabile nome alcuno adeguato; attività ineffabile d'ineffabile Agente; necessità libera, nudità sovrabbondante, coerenza di scissione, immobilità di propulsione, slancio dell'uno verso il diverso, impeto della Realtà ad anche parere ciò che Ella già è. Amore? Mistero. Amore di esuberanza, caso mai: traboccamento di plenitudine, effusione di magnificenza: dono. Amori di bisogno - di invocazione, di dedizione - dopo: dal diverso che riaspira a unità , dal piccolo che brama ampliamento, dal crepuscolare che scongiura più luce: più calore, più forza, più vita. E così l'Ineffabile va, della Sostanza, perennemente facendo a sè stesso un tramite di cui Egli stesso è la sede e il viandante; della Energia, facendo a sè stesso un palpito di cui Egli stesso è il ritmo ed il musico; della Luce, un ammanto di cui Egli stesso è la contenuta contenenza, l'unimolteplice vibrazione, la visibile e l'invisibile fiamma, l'immateriale olio, l'occulto Accensore; della Vita, un innumeriforme prorompere di singole affermazioni e di voraci assorbenze, traverso cui Egli stesso è il divorato e il divorante, il sacrificatore e la vittima. Triangolo, che, nel salomonico esagramma, scende, si immerge, s'involve: traverso alla nebulosità , alla fluenza, alla liquidità , al colloide, al solido, al compattissimo: all'indiscomponibile ione, sedici volte, dicono, più denso del plà tino: e, dunque, sedici volte più complicato, più scomponibile, più inaccessibile, all'infinito: nell'infmito al di dentro: al di dentro di tutto ciò che altro non è, di Lui, se non esteriorità . Scende, Egli, e si involve: e, naturalmente, nè si perde, nè si depaupera o à ltera, Egli che dovunque e comunque non è mai fuori di sè: in cui tutto morendo nasce e nascendo muore e vivendo dilegua, in Lui che persiste in tutto quanto da Lui emerge od in Lui si sommerge. Non si perde, non s'altera: non c'è essere che possa agire a depauperazione di sè, se non fosse per incapacità o costrizione. E, come dalla nebulosa al sole - al pianeta, al fluido, alla selce, al metallo - si va Egli più e più immateriando, così dal fango alla mucillagine all'ameba, al vegetale all'animale all'uomo, si va Egli - triangolo, che, nel salomonico esagramma, riascende - riliberando, rievolvendo, ridisimpacciando. Tra l'uomo e Lui, quante altre forme di esseri? E attorno all'uomo, tra gli animali e tra gli alberi - nella terra, nell'acqua, nell'aria - proprio null'altro di vivo? Nulla, nei mari, di più dià fano che le meduse? Nulla, nell'aria, di più sottile e più vasto che non le nubi? E, gl'interminabili spazi dell'etere, disabitati? E non altrettante o più, le sue forme, che quelle dei gas? E la enorme gamma delle vibrazioni note alla Scienza - ignote ai nostri sensi - proprio nessun essere che le percepisca? Quanti interrogativi di cui non Shakespeare e non il suo Amleto avrebber sorriso; di cui non, per millenni, sorrisero o sorrideranno le umane stirpi. Prima ancora - e fosse pur questa una convenzionale priorità di non più che natura - prima ancora di esprimersi in plasmi di materie - energie meccaniche, si sarebbe Egli espresso in forme di sostanze-potenze. E, curiose di esperienze anche all'in giù, tante e tante di queste avrebbero anch'esse tentata la sfinge della discesa - questo, il peccato originale? di ciascuno di noi? di un'adamica anima universale? - nè troppo si chiesero se altrettanto agevole sarebbe stata poi la riascesa. Pitagorico-platonici sussurri, rintracciabili un po' in tutte le ampie civiltà , e sui quali non ha voluto dirci Dante, che cosa realmente ei pensasse, o avesse talvolta pensato, o talvolta fosse ancora tentato a pensare (Par. IV, 49-63). Sussurri, non di disperazione: difficile la riascesa, ma non impossibile; esistente anzi, per questo, un'apposita tecnica, pazientemente studiata da collegi sacerdotali, traverso a secoli di dominio pacifico, nei penetrali di certi lor templi famosi. Ne abusarono perfino; ciò ch'era dato a redenzione dell'Umanità , ne fecero strumento di privilegio, a dominazione di casta; nè la punizione si farà gran tempo aspettare. 
*** 
Fu Cristo a voler esteso il privilegio, a tutti i semplici di cuore. Fu Paolo, che, cuori ancor più semplici, volle andarne sopratutto a cercare dove la carnalità era massima. E, tutti
indistintamente, gli Apostoli e i primi Discepoli, non davano semplicemente parole di edificazione: imponevano anzi le mani, e trasmettevano lo Spirito: uno spirito non già  immateriale e impercettibile, ma fluidico, ma sentito, ma trasformante anche i fisici lineamenti, ma raddrizzante le organiche deformità , ma fenomenicamente avvertibile, spesso, anche a tutti i presenti: credenti che diventassero, miscredenti che rimanessero, o immaginantisi magari diabolicità . Non sono pochi i testi in cui tutto ciò è chiarissimamente detto, e poco importa se nessuno ci abbia ancora pensato: chiarissimamente detto, come si trattasse insomma e su per giù - per ben più nobili motivi, su ben più vasta scala intensiva, e con effetti ben più duraturi dì quella fenomenologia prodigiosa, a cui attende finalmente, con scientifici intenti, la metapsichica. Ma non senza motivo aveva ammonito il Maestro, «Non vogliate buttar margarite dinanzi ai porci». Nelle propagande a masse, tanto difficile diventava il passare al vaglio il buon grano, quanto facile lo era invece stato nelle lunghe discipline dei templi. Infatti, una prima ardua impresa degli epìscopi, fu appunto il metter freno a cotesto anarchico visionarismo dei troppo semplici, a coteste apocalittiche glossolalìe da pitonesse incontrollate. E le trasmissioni dello Spirito furon nuovamente ristrette ad un clero, e, tra questo stesso, a delle èlites direttive: le tante scuole gnostiche, contro cui se la sarebbe presa Plotino, nè ciò fece loro gran male; ma contro cui sempre più se la prese la enorme massa dei - prima ammessi e adesso esclusi - cristiani medesimi, il che condusse al disastro. Il disastro - sin dove ciò concepibile e possibile sia - per lo Spirito Santo medesimo. Chè, messa ormai su una via d'inconfessabile diffidenza, drizzava pronte e minacciose orecchie la dirigente Chiesa ufficiale, ad ogni sussurrata eco di Pneuma, di Spirito, di Paracleto. E senza ufficial tempio nè riconosciuto altare, rimase lo Spirito Santo per secoli e secoli; e quando per primo Abelardo, verso il 1123 - a futuro, imprevisto rifugio di luce per la sua Eloisa - osò intitolare dal "Paraclète" un semidesertico oratorietto di pace vanamente inseguita, ebbe ancora a difendersi, contro teologi, con argomenti teologici. E, in Abelardo, sfioramenti molti di eresie molteplici, ma - a scanso di possibili equivoci un po' più innanzi - nessun sentore, fosse pur minimo, di tradizioni iniziatiche. Due secoli ancora dovrà però aspettare la stessa ineffabile Trinità , a che una sua speciale festa sia ufficialmente sancita (1333) da Giovanni XXII (1). Sbanditi intanto dalla direzione i trasmissori dello Spirito, non eran rimasti - per far Chiesa - che gli accanimenti dialettici sulle dottrine, e il consolidamento delle gerarchie esteriori: due forze ancora enormi, in quanto attinte dalla Grecia la prima, e la seconda da Roma. Anche rimasero, a dir vero, i riti: quasi tutti i più importanti riti. Ridotti a valori prevalentemente simbolici, ma spieganti, anche cosi, la vitalità della Chiesa cattolica, di fronte a quelle che, pur appellandosi a una più astratta spiritualità , à nno sempre più rinunziato a quelle ultime riconnessioni pratiche, con l'antica Chiesa Vivente. La quale, dicono, non perì mai del tutto; e ne vanno ancora cercando il filo, traverso alla storia delle cristiane eresie. E se del tutto non perì mai, bisogna pur riconoscere che, per secoli parecchi, dovette vivere piuttosto male: anche esotericamente. Contaminazioni di tradizioni le più varie - caldaico-egizie, siro-fenicie, manicheo-mitriache, ellenico-celtiche, neoplatonico-gnostiche, ebraico-arabiche - fecero si che nessuna manifestazione eretico-iniziatica risultasse riannodabile a un dato ceppo indiscusso. In quelle a diffusioni momentaneamente trionfanti (Albigesi), il peso bruto delle masse avide risoffocò l'interna fiamma spirituale. In altre, potentemente organizzate (i Templari), la conquista del mezzo - la ricchezza - fece dimenticare la nobiltà dello scopo. Bisogna giungere ai Lulliani, ai Rosa-Croce,. alla linea degli hermetisti benedettini, alla fiorita mistico-platonica, pitagorico-cabalistica, alchimistico-terapeutica, in Italia e in Europa, per avere un qualcosa di cui anche le forme esteriori appaiano meritevoli di riconnessione alle antiche misteriosofie più pure. 
(1) Cfr. ABELARDO e ELOISA, Lettere; Roma, Formìggini.1927; pagg. 46-50, e specialmente pag. 48. 
[n.d.u. : Prima Traduzione Italiana dal Testo Latino di Ercole Quadrelli. Prefazione di Antonio Bruers] 
*** 
E invece, secondo un genialissimo fra i nostri studiosi (2), ecco una insospettata reviviscenza di
esse, anche nella scuola dei Fedeli d'Amore. Insospettata sino ad un certo punto: dimenticata e negletta, piuttosto, dall'ultima generazione di letterati positivisti; qualcosa di quasi identico fu anzi già sostenuto dall'obliato Gabriele Rossetti; qualcosa di molto prossimo, dal Foscolo e dal Pascoli; e appunto a questi tre è dedicato il libro che sarà pietra miliare. Qualcosa di variamente non remoto fu detto, per i romanzi cavallereschi, dall'Aroux: per la Vita Nova, dal Perez; per il Cavalcanti, dal Salvadori: per l'Acerba dell' Ascolano, dal Crespi: un po' da tutti, per la Donna del Guinizelli, o per la Beatrice di Dante: assolutamente da tutti, per  
l'amorosa madonna Intelligenza 
di Dino Gompagni, indiscussa e indiscutibile donna non di carne e non d'ossa. E insospettata convien dir la cosa sino a un certo punto soltanto, anche per l'esser stato ormai vasto il consenso dei critici: specialmente quello degli insieme poeti e filologi, i più competenti, cioè, nella fattispecie (3). Il dissenso, da tutti e soli gli ostili per motivi tutt'altro che critico-storici: sentimentalismi femminùccei, quietovivere da cristallizzati, preoccupazioni pseudoortodossiche, gelosiucce di scuole e chiesuole. Miserevolissima manifestazione di un po' tutto questo, la recensione del Giornale storico della Letteratura Italiana (n° 271-72). Per un tema d'una siffatta importanza letterario-filologica e religioso-civile-politica, proprio di lì doveva venire una trattazione più ampia, un'approvazione o un'opposizione più documentata; una discriminazione, insomma, più diligente. Invece, adunatosi, pare, un concilietto d'illustri redattori, fu affidato al Bertoni l'incarico di lavarsene le mani. Il quale se la cavava infatti con una paginetta di «ti vedo (cara) e non ti vedo; ma sì, come no?, però, chissà », su bazzecolette culminanti nell'insinuazione che ancidere significhi anche altre cose che uccidere. Le quali altre cose (asserite nell'Enciclopedia di quel benemerito Scartazzini che, l'italiano, non era insomma obbligato a saperlo più che tanto) contraddirebbero addirittura a Dante, nel commento al sonetto VII della Vita Nova; ma se una il Bertoni ne avesse saputa di suo - e si fosse degnato di dircela - ecco ci sarebbe stato, nella sua eiaculazioncella, almeno un protozoo, meritevole di...microscopio. Certo, non insospettata, la cosa, all'umile (ma non poi tanto) sottoscritto. Il quale, un quindici anni fa, sospettando che nelle antiche nostre rime il futuro endecasillabo fosse (e, nella poesia popolare, rimanesse) un variabilissimo verso doppio, or tetra-esatonico ed or esa-tetratonico - variabile perciò dalle 10 sillabe alle 14 - e normallizzato non già da una metrica, ma da un pausato ritmo musicale entro cui fosse adagiabile - ne ricercai le prove in un po' tutti i relativi codici più antichi; e ve le trovai. Ma che notai strani ritorni di forme o formule da convenzione segreta: da così dicibile gergo massonico (1913), stranamente in anticipo. A fianco dei miei estratti ritmicometrici, notai persino, talvolta, qualche interrogativo in tal senso; ma credetti la cosa una ristretta singolarità eccezionale, nè sospettai possibile ritrovarne la chiave. Sapevo il gran concetto in cui eran stati tenuti - come savi quelli che i nostri professori ci avevan ridotti a letterati; ma contro l'esautorazione non protestava neanche il mio cuore: ciò che di loro interessava anche me, era proprio il lor esser anche stati dei talvolta genialissimi perdigiorno; in armoniose fanfaluche, talvolta anche elevate. - Il più delle volte, però... - Ma, nella stragrande maggioranza, ahimè... - Come mai tanta gente s'era sobbarcata a tramandarci anche tante - così a occhio e croce scempiaggini? 
E la chiave - o la principal chiave - doveva ecco invece ritrovarla il Valli: i pretesi perdigiorno erano, anche in rima, dei combattenti; e, anche le scempiaggini, erano invece documenti strategici. Salute ai sedentari poltroni, che àn potuto non restarne commossi: alle femminette in brache e barbe più o meno tremu1e, che se ne son sentite montar le bizze negli evirati precordii; ma, da personcine posate, non à nno osato portarle in pubblico; un universitario, che a Firenze - sì, dico! - ai suoi (sperabilmente inobbedienti) pupilli, proibisce lettura e discussioni del libro; ma insomma, forse questo l'unico, disgustoso, mucillaginoso caso del genere; dell'universitario ò anzi dimenticato, e non voglio certo più chiedere, il nome. O che d'altronde a Firenze (à già pensato il Filologo) c'è forze, neanche, Università ? 
(2) VALLI LUIGI, Il linguaggio segreto di Dante e dei «Fedeli d'Amore»; Roma, Biblioteca di Filosofia e Scienza, n° 10, pagg. 454, in 4°, 1928. 
(3) Senza far torto a nessuno - e sì per informazioni che impressioni mie - mi sia lecito
menzionare, honoris causa, il Mazzoni, il Cesareo, il Panzini, l'Orvieto, il Bruers, e una maggioranza grande fra i più valenti dei giovani. 
*** 
Ma che gran porta spalancata oramai, e che nessuno chiuderà più; grande porta oltre cui balzare - sperabilmente, in folla - i futuri studiosi, sopratutto italiani, dietro a una letteraria iniziativa finalmente italiana. Tutti quegli antichi canzonieri, da ripubblicare: scrupolosamente rispettandone anche i ritmi, e nelle redazioni più antiche. Tutti quegli aggruppamenti da studiarsi ex novo, non tanto come di rime, quanto come d'intenzioni (4).Tanti oscuri da metter in luce come uomini di fede e di azione che per un'idea lottavano - e bene o male a rimare s'industriavano poichè questo era il convenuto mezzo di darsi notizie, ammonimenti, incoraggiamenti - e anche lavate di capo - senza rischiar troppo da presso la scomunica o il rogo. E un'epoca eroica scopriranno, naturalmente, gli studiosi; poi un'epoca di rilassamento, di formulario, d'inflazione, di moda; e riprese, ridecadimenti, risurrezioni, scomparse: come in ogni umano movimento di anime. Tutte intese, le alte gerarchie ecclesiastiche, - alla salvaguardia dei lor privilegi, delle loro agiatezze, dei loro ozi, sì raramente studiosi. Tutto chiuso, il Monachismo, nell'isolamento suo splendido, e generalmente grasso, e spesso spesso scostumato: vecchio e durevole bersaglio a tutta la novellistica neolatina, ed, episodicamente, anglosassone. Scarso e inascoltato il basso clero, povero e ignaro quanto le sue pecorelle. E perfino esiliatosi adesso il Papa, là in Avignone: nè maggiormente curante dell'italico giardino in convulsione, di quanto occorra a che un pseudo-romano imperatore non vi si stabilisca. Dunque proprio morta-impietrita la Chiesa? Dunque ancora e ancora vacante, 
nella presenza del Figliuol di Dio,  
il saggio di Pietro? Ma poichè invece immortale è la Chiesa, dov'è dunque mai tra gli uomini, la occulta Ecclesia vivente? E poichè il Seggio non deve possibilmente vacare più a lungo, chi dunque vi insedierà un successore legittimo? E chi, nell'Italia contro sè stessa armata da città  a città , da quartiere a quartiere - da torre a torre, o da palagio a palagio - rimetterà pace e unità ? - L'Aquila riporrà sull'altare la Croce, si era già detto il Valli che si fosse detto Dante (5); e questo, in sostanza, ridice egli qui che si fossero detto i più illustri fra i Fedeli d'Amore. Romano Giure, per la cristiana Speranza. Quindi, serrata di alcuni spiriti eletti, intorno a quanti, di quel Giure, rivestissero almeno, ancora, una vistosa ed armata parvenza. Gruppo, perciò, di ufficialmente eretici, perchè, il papato visibile, lo credevano ormai nulla più che adulterio. Non si vede, anzi, donde la legittima imperiale autorità avrebbe tratto il legittimo insediabile, se non dal senso della legittima Chiesa: quella stessa, cioè, dei Fedeli d'Amore. Ne avrebbe fatto parte, per caso, qualche dignitario ecclesiastico? Ai tempi del Petrarca, certamente sì: un cardinale Colonna; e si estendeva tale Chiesa, quanta ne abbracciarono i petrarcheschi viaggi, dalle bighellone apparenze ai petrarchisti carissime. Non parrebbe, invece, ai tempi di Dante; nè a Dante poteva risultare (e infatti poi, a dir vero...) niuno più adatto di sè. Sicchè la spiegazione legittima del «Cinquecento Dieci e Cinque = DXV », rischia proprio di esser quella che pareva la più abnorme: «Dantes Xristi Vèrtragus» (Veltro), o, secondo altri, «Vicarius». Spiegazioni ormai antiche, e, in ogni modo, non del Valli, che si è accortamente sempre trattenuto dallo spingersi a coteste conseguenze particolari. D'altronde, nulla di eterodosso, stavolta, e neanche quasi di nuovo, per Dante. Se il suo Arrigo VII fosse davvero riuscito a coronarlo e mitrarlo in terra, come sopra sè - sopra al suo stato di laico - lo aveva fatto San Pietro in cielo, e se fra Roma e Avignone fosser poi corse scomuniche - e il definitivo trionfo storico fosse rimasto a Roma - un diverso capitolo esteriore, ecco tutto, avrebbe scritto quella ecclesiastica Historia che ne conosce ben altri. 
(4) Cfr. EGIDI FRANCESCO, in La Scuola Superiore, Anno 111, 3-4; pagg. 48-52, in fine. E segnaliamolo doverosamente, questo filologo - uno - che non è stato "al ver timido amico"; non à avuto paura di compromettere la sua serietà . 
(5) L'allegoria di Dante, Secondo il Pascoli; Bologna Zanichelli, 1922 - Il segreto della Croce e
dell'Aquila; idem, idem, - La chiave della Divina Commedia; idem, 1926. - Note sul segreto dantesco...; in Giorn. dant., I serie, XXVI, 4; II, XXVII, 1; III, XXXIII, 3; IV, XXIX, 4. - Per la Croce e l'Aquila; in Logos, 1924; e in qualche Lectura Dantis. 
*** 
Ma eran tutti di questo parere, i Fedeli d'Amore? Osò niun altro di quei laici, sinchè laico rimase - e del solo Folchetto ricordo un'ecclesiastica assunzione, se pur non fu conversione - pensare altrettanto per sè? E come mai il Cavalcanti, iniziatore di Dante, abbandonò a un certo punto la partita, e i due amicissimi divennero, in sostanza, nemici? E, quella parola iniziatore, quanta estensione aveva di significati concreti? quanto profondamento nella tradizione iniziatica? Un cui costante cardine in Occidente - dalla alchimia egizio-greca alla arabo-europea - si è che tre siano le umane sostanze psichiche: la lunare-sensitiva, la mercuriale-razionale, la solare-angelica. Obnubilata e traviata la seconda, dalla prima; avviluppata e generalmente dimenticata la terza, da entrambe le altre. E iniziazione era ammissione a pratiche di liberazione della minore e della maggior prigionieria. Tritemiano scioglimento dell'uno in tre, a ricomposizione del tre in un nuovo uno, dove il predominio sia ormai dell'angelico: del meno remoto della Deità stessa suprema. Se al di sotto si faccia entrare in còmputo il corpo fisico, e se, al disopra, una universal Quintessenza; o se anzi si faccia dell'anima lunare e della mercuriale un'unica psiche, chiaro risulterà con quanto varie, e apparentemente contraddittorie numerazioni, abbian potuto gli Alchimisti complicare un mistero abbastanza semplice. Ma se, venendo a noi, mi faccio, di tutti cotesti Fedeli citati dal Valli, a ristudiare pazientemente il linguaggio, non trovo sicuri riflessi di ciò, fuorchè appunto nel Cavalcanti (p. 34 e 224). 
Cosa m'avien, quand'i' le son presente, 
ch'i' no la posso a lo 'ntelletto dire: 
Veder mi par da la sua labbia uscire 
una sì bella donna, che la mente 
comprender no la può: chè 'mmantenente 
ne nasce un' altra di bellezza nova; 
da la qual, par ch' una stella si muova, 
e dica: «La salute tua è apparita ». 
Si cerchino pure - di questi «versi strani» quant'altri mai - interpretazioni le più varie possibili; la più immediatamente adesiva sarà ormai questa sola: che dal corpo fisico si sprigiona l'anima lunare, e da questa la mercuriale: da cui eromperà ultima l'angelica stella cavalcà ntea, molto analoga all' «angelica farfalla» di Dante. E moltissimi invero i riflessi di carattere iniziatico, rintracciabili anche nel sommo nostro Vate: specialmente nel suo Fiore (6), nella Vita Nova, nel Convivio e in qualcuna delle Epistolae, nonchè magari delle Eclogae. Però nessuna sicura allusione, mai, a qualcuno di quei caratteristici fenomeni concreti, inconfondibilmente saltanti agli occhi, dove siano anche rarissimi e inattesi, come per esempio nel Don Chisciotte. O, meglio, uno di essi, sì, anche in Dante: ma proprio nel Fiore, e poi mai più: e riguardante una cosa subito nota ad ogni primo avviato ai tentativi della Grande Opera. Poi stranissimo, sì, anche il fatto del non esserci quasi stucco nella pitagorica Basilica di Porta Maggiore (7), che non sia commentabile con qualche verso della Divina Comedia; stupefacentissima la coincidenza che quasi al centro di questa stia un dantesco ratto alla Ganimede come, nel bel mezzo del central soffitto di quella, si è dianzi, di quel ratto, riscoperto lo stucco. Ma insomma, qui e quasi ovunque, non altro che riflessi dottrinali: evidentemente attinti da buona fonte, ma non mai intarsiati d'una qualche concretezza di personali esperienze; simbologie, molte; realtà  specifiche, quasi mai nulla. Temperamento enormemente passionale, finì forse a sgomentarsi perfino lui, degli anche sconcertanti fenomeni, a cui dovette probabilissimamente dar luogo lo sprigionamento dell'anima lunare, e dei quali potrebb'esser riverbero la men castigata parte del Fiore. Spirito orgogliosissimo, forse più ancora s'impazientì e irritò d'un troppo lungo durare d'alternative incessanti; e riputò più savio il rinnegare la Beatrice sua prima, per la filosofica Donna Gentile. E quando a Beatrice tornò, se la era rifoggiata a suo modo: la aveva
ortodossissimamente teologizzata e cattolicizzata, facendo parte per sè stesso anche in ciò; e fece indubbiamente cosa personalmente bellissima. Però? Però, ecco: 
Guardaci ben! Ben sem, ben sem Beatrice. 
Stranissimo verso, che mai più gli si sarebbe neanche affacciato alla mente per quegli istanti divini, se qualche dubbio su quella reale identità , non fosse, talvolta, andata turbando anche lui. Odiosa, poi, quasi stupidamente, la paternale che subito ei si fa rifilare da Lei, se non gli fosse premuto di giustificarsi e riautenticarsi presso terzi, che non tutti gli vollero ancor credere, nonostante tutto. Sin dove gli credettero il Boccaccio e il Petrarca? Sui quali due, i non molti accenni del Valli sono quasi più impressionanti che gran parte di tutto il resto; ma ben altro rimane ancora a scavare da entrambi: specialmente dal Filòcolo e dal Bucolicon del primo, nonchè dal Secretum e dalle Epistolae del secondo. Fra quelli che intanto a Dante non vollero credere, fu proprio quell'Ascolano che - rinascituro Bruno? - preferì giungere, per la Donna sua, al papato del Rogo. Per lui (p. 257), nè Dante divinizzò mai il suo corpo (mai lo rese albergo e strumento di liberata anima angelica), nè mai fu in Paradiso con quella sua Beatrice; fu, sì giù in inferno e in purgatorio; ma, 
fondando li soi pedi - en basso centro, 
là lo condusse - la sua fede poca, 
e so ch'a noi - non fe' mai ritorno. 
Bellìssima cosa, che un inferno e un purgatorio iniziatici li abbia percorsi anche un Dante; bruttissima, che, proprio il paradiso, si riducesse per fede poca a cercarselo altrove. Ma, se così è, cosa farci? Nulla da vantarsene più del giusto, e nulla da rammaricarsene più del dovere; verità da indagarsi con precisa freddezza obiettiva, senza preconcetti di sorta. E, senza preconcetti di sorta, dimostratissima riesce la risollevata e innovata tesi che tutti in genere i Fedeli d'Amore fossero dunque una segreta fratellanza filosofico-religioso-politica: a basi certamente mistiche, non però sempre nè ovunque iniziatiche. Era semplicemente la Tradizione Iniziatica, ad attingere, anche tra loro, i più promettenti per acceso cuore, saldi nervi e mentale equilibrio. Chi avrebbe mai detto, che, dinanzi al proteiforme Guardiano della Soglia, indietreggerebbe un Dante, dove il Cavalcanti era invece passato? Ma neanche questi precisamenti interessano ancora il Valli. I cui rammodamenti del movimento, alla mistica persiana, non mi sembrano a proposito, che per le esteriorità di dettaglio. Ma neanche strettamente a proposito mi sembrano i raccostamenti che un dotto storico ecclesiastico avrebbe piuttosto voluti, con Gioachino da Fiore. Fiore, sì, infatti, anche lui; e, «di spirito profetico dotato». Ma sembra che, per quei Gioachimiti, fosse il monaco puro e semplice a dover prendere una sia pur ascetica - ma completa, assoluta, esclusiva - direzione dell'Umanità , in tutti quanti i poteri: dal papale all'imperiale, e dal dottrinale all'economico. Non bastano dunque coincidenze di qualche terminologia, e nemmeno comunanze di qualche generico programma a cui accenneremo da ultimo. I Fedeli d'Amore erano, credo, tutti un po' troppo gai, per sognarsi una universale malinconia di quel genere, tra le accese lor rose e i variopinti lor fiori, i lor verdi lauri ed i freschi lor mirti: magari selvaggi talvolta, ma non lungi, mai - non solo in Poliziani, ma neanche in Marsilii Ficini - da chiare acque e da misteriali fontane. E il più personale, e più meritorio sforzo filologico, del Valli? Quello di un ottimo metodo statistico induttivo: cercare quale senso, per certe singole ritornanti parole soddisfacesse non in questo o quel passo, ma in tutto un blocco di estratti dagli autori più vari. E, per esempio, à così trovato che se per Amore di Madonna s'intenda quello della Sapienza Santa, tutto ciò che pareva sì spesso metaforico e artificioso, freddo ed enfatico, diventa appropriato e naturale, caldo e commosso. Ovvio, d'altronde, che Amore e Madonna significassero anche, talvolta, la stessa segreta fratellanza, o locale o totale. Che, oltre alla morte di errore e peccato con la meretrice chiesa dirigente, ci fosse in quelle rime una morte mistica: quella che dagli antichi Misteri passò anche in Paolo (8) e in Agostino, e via via in altri ed in altri, sino a Riccardo da San Vìttore: quella che è rinascita in excessu mentis, e principio d'una superior vita; morte di sensitiva e razional Rachele, per apparizione d'un'angelica Beatrice intuitivi-unitiva; niuna meraviglia più, se
Dante non ne voglia parlare (Vita Nova, XXVIII) anche perchè «converrebbe essere, me, laudatore di me medesimo ». Che le Donne aventi intelletto d'Amore non erano, dunque, che gli stessi occulti condiscepoli della Sapienza Santa; non consta infatti che le vere e proprie donne di allora, avessero, generalmente, maggior intelletto d'Amore, che poco prima o poco dopo di quei lor strani Fedeli. E così via, per tante e tante interpretazioni novelle, sino a quella che il piangere significasse costrizione a simulare; che saluto alludesse a promozione di grado; che pietra sasso, marmo fosse la Chiesa, promiscuamente or corrotta ed or santa, e spesso imprigionante e imprigionata come in sepolcro; donde una luce quasi sempre convincente sulle tante rime or petrose, or antipetrose, ed ora insieme l'una cosa con l'altra. 
(6) D'accordo col Valli - e con egregi assai - in cotesta attribuzione, non posso consentire con loro per la cronologia. Se non giovanilissima, fu certo, il Fiore. primissima opera un po' vasta della futura gran Musa; opera di quando il futuro creatore d'una lingua italiana, si era semplicemente assunta, anche lui, l'impresa di nobilitare con forme d'una lingua illustre,- col Francese - il suo dialetto fiorentino: come, per il suo dialetto bolognese, aveva fatto il Guinizelli. Ma, per constatar questo, bisogna tenersi al testo del Fiore così com'è nel manoscritto; e, per il Guinizelli, alle redazioni più antiche: non già alle man mano sempre più toscanizzate e italianizzate, dagli stessi successori immediati. 
(7) Cfr. CARCOPINO JEROME, La basilique pythagoricienne de la Porte-Majeure; Paris, 1926. Il Carcopino non à però pensato a richiami danteschi. 
(8) Cfr. testo e rimandi di GUIGNEBERT CH. Quelques remarques sur... le Mystère paulinien (Rev. d'hist. et de philos. relig.; sept-oct. 1928). Ma «rèalisant la vèritè dans d'Amour » (p. 424) [- ??? (IV, IS) -] sono proprio espressioni da prendersi in tutta la forza della felicissima traduzione novella, se si voglia penetrare anche il recondito legame fra Sapienza e amore in qualsiasi genere di Fedeli d'Amore. Fra i rimandi. cfr. specialmente MACCHIORO VITTORIO, Orfismo e Paolinismo; Montevarchi, Cultura Moderna, 1922; pp. 311. 
*** 
Quali le resistenze ancor possibili? Quelle dei competenti prosuntuosi e pigri: i quali si credono sapientissimi essi soli, e suppongono possibile che un autore di nuova tesi non sia passato egli stesso traverso alle difficoltà, ai dubbi, alle obiezioni che subito si presentano a chiunque, su non controllate genericità , o in isolati dettagli. E poi quelle dei prima di tutto esteti - e cioè poi sensuali: quali più, quali meno - che mal sopportano dedicate ad astrazioni, certe soavi musiche, come "Tanto gentile"; o certe calde scene, come "Guido, vorrei"; o certe realistiche irruenze, come "Così nel mio parlar" (pp. 351-55). E infatti anch'io avrei talvolta voluto escludere dall'allegoricità, divampamenti e fremenze d'una potenza siffatta. Ma chi vieta, anzitutto, che nell'allegoria complessiva siano introdotti episodici riverberi di vita reale e realistica? Non si fanno, anche oggi, opere di tutta invenzione, materiate, qua e là, di vita vissuta e osservata? E che ne sa la moderna mentalità nostra - scientifica e scettica - delle gamme di carità e di odio, in medievali passioni di tutt'insieme fede-pensiero-politica? O chi negherebbe, a chi realissimo vedrà un suo volo su Gerione, la capacità di rappresentarsi nemica viva e presente, una odiatissirna casta minacemente incombente ovunque e da ovunque? - E poi, non vedete? 
 «lo mi vendicherei di più di mille ». 
O chi era mai dunque 
 «questa scherana micidiale e latra »? 
questa traditrice di più che mille amanti? una qualche vecchia sgualdrina? E infatti poi, sì: meretrice e omicida, man mano più e più, da ormai un millennio: da «Ahi, Costantin». E alle osservazioni, almeno io, non seppi più che rispondere. Neanche al Valli è invece riuscito di avere «elementi sufficienti » ad «una soluzione defmitiva », per quell'enigma forte delle "Tre
donne intorno al cor" (395-65). Quante volte stancatavi sopra, anch'io, la mia multisiziente curiosità ! E, altrettante volte, riconosciuto infrangibile quel superbo divieto: 
Canzone, a' panni tuoi non ponga uom mano. 
E mano dovrebbe infatti, adesso adesso, avercela posta un qualche mio eccelso buon Angelo, poichè semplice, aderentissima, unica, è la spiegazione che mi è qui balenata inattesa. La eccelsa fra le eccelse canzoni dantesche, non è che una più sublime trasposizione della favola dei Tre anelli. Sorella a quella ormai onnipresente Sapienza che è madre ad Amore, Drittura è cioè la Legge Mosaica, direttamente data da Dio. Su mistico fonte di mistico Nilo, generò essa poi la Religione Cristiana, che procreò, per riflesso, la Metafisica Musulmana. à’ specificato così, come ai tempi di Dante lo avrebbe fatto ogni uomo di pensiero; e non mi opporrò nè consentirò a chi, specificando più ancora, volesse pensare ai tre contenuti esoterici: precabalistico, gnostico, alchimico. Chè tali cose - indistintamente tutte - non mi sembrano che transitorie maschere della Tradizione Iniziatica, essenzialmente esperienza dapprima e conoscenza dappoi; poi, ancora una volta, non credo che, neanche al puro e semplice unionismo esteriore, si sia mantenuto fedele il maturo Dante definitivissimo. Ma, che l'identificazione di Drittura sia indubbia, risulta anche da quello strano contegno di Amore: più interessantesi, persino lui, alle due altre, e, con lei, pietoso, sì, ma anche fello, da quando «per la rotta gonna » (la più sbrindellata lei fra le tre, e la più lontana, per tante ragioni, dalla terza), 
la vide in parte che il tacere è bello. 
Fellonerìa che pareva insomma un po' trivialuccia, e che diventa semplicemente obiettiva e realistica, in quanto allusiva alla circoncisione. E, identificata l'una, seguono spontaneamente le altre. E poichè i tre grandi aggregati spirituali - che, figli d'uno stesso Dio, avrebber dovuto esser uno - erano invece nientemeno che ostili, non era davvero possibile più di così, udire al mondo, 
... nel parlar divino, consolarsi e dolersi. 
così alti dispersi. 
Ed eran dunque le tre chiese, che anche i Fedeli d'Amore speravano conciliabili in unica sapienzial Chiesa d'Amore. Non forse, alla corte del lor Federico, se ne eran date superior convegno le tre civiltà ? E anche frate Elia vi si era un dì rifugiato. Onde, qui sì, potevano - in questo programma pratico - veramente allearsi e confluire i più vari indirizzi: a tendenze sia eretiche che ortodosse, a programmi sì ascetici che attivi, a riti tanto greci quanto latini, a organizzazioni vuoi monacali o vuoi laiche, e, forse primi fra tutti, i francescani in genere e i gioachimiti in ispecie - donde, più addietro, un inciso non previsto nella mia prima stesura -; ma, quasi al centro di tutti non tanto per intima vita specifica, quanto per episodico programma di occasionale beneficità anche, sì, la Tradizione Iniziatica. Niente bisogno di giungere al Pico, al Reuklin, al Kunrath; basta già allora, per tutti, Raimondo Lullo - cotesto infaticabile e immarcescibile atleta di tante e sì varie battaglie - il quale, proprio in quegli anni e per quella unione (9), percorreva e moveva terre e mari; ma non riusciva a smovere nè un papa nè un altro nè ancora un altro, sinchè, per il suo unicattolico sogno, trovava, ottantatreenne, lo sfidato e risfidato martirio. 
Tutte cose, mi pare, che definitivamente troncano la testa al toro, se pur qualche vèrtebra cervicale potesse ancora resistere, in cotesto sfiancatello toro della opposizione antivalliana. Sfiancato che non fosse, pessime ausiliarie sarebbero alla battaglia, certe iniziatiche recensioni come quella, fresca fresca, di Voile d'Isis. Nella quale, sùbito Renè Guènon riconosce al volume del Valli «une documentation formidable» (109), ma, non meno subito, al Valli rimprovera «de n'avoir pas la mentalitè initiatique qui convient » (110). Cosa per cui, tanti errori avrebbe il Valli commessi: - 1° non essersi accorto che il guenoniano Esotèrisme de Dante (io non l'ò letto ancora) à una portata «proprement initiatique» (111); - 2° aver creduto il Rossetti appartenente a quei Rosa-Croce che erano invece assai prima spariti dal mondo... occidentale; proprio così: «du monde occidental » (111). Come se gli aurei Anelli Iniziatici non fasciassero
ormai più tutta quanta la Terra, magari allargandosi a tutto il cosmo planetario-solare: per chi, anche così, se ne contenti; - 3° non aver capito i veri significati di tradizionale (per quella che fra noi è oggi la tradizionale interpretazione dantesca), nè di cuore in genere e di cuor gentile in specie (110-11); - 4° aver creduto autori autorevoli un Mead, un Saunier, un Taxil (così in fascio) e aver citato di seconda mano un segreto Recueil non potuto citare di prima (111-12); - 5° aver, in conclusione, mescolato «l' èsotèrique et l' exotèrique» (112), confuso i punti di vista initiatique e mystique, e assimilato le cose iniziatiche «à une doctrine religieuse» (113). Fortunatamente il Guènon passa subito ad asserire che «une tradition vraiment initiatique ne peut pas etre hètèrodoxe». Consolantissimo evento. Il Guènon si riconferma, cioè, di quei tali - rispettabilissimi - occultisti spiccatamente francesi, che non contenti di accaparrarsi un vero iniziatismo propio, fabbricano anche un vero ortodossismo agli ortodossi, per poi trionfalmente concluderne le ortodossie di cui sopra. Ed è inutile perseguire l'egregio critico su queste vie, dietro ad appunti, appuntucci e appunterelli, fatti con pur evidenti intenzioni di simpatia. Il Valli non à bisogno che glie lo dica io, di non lasciarsi impressionare da coteste lezioncelle importune. Continui, in una seconda edizione, cioè che gli è benissimo riuscito nella prima. Riduca magari, ancor più, la pur già discreta e sempre dignitosa polemica, e poi faccia pur sempre e soltanto opera di critico puro, di storico puro, di puro esegeta. Fin dove arrivassero gl'intenti eretici, e donde venissero le riconnessioni iniziatiche, le son cose che debbono sbocciare, man mano, da sè. E quando un K, che fra altre iniziali di medaglia voleva probabilissimamente dire Katholicus, glie lo si voglia far leggere Kadosch (119), si riservi pure il diritto di chiedere, non dico il diploma originale, ma una qualsiasi ragione che elimini gli anacronismi. Il che non vuole affatto dire che il Guènon non sia un iniziato e magari un Adepto - ancora una confusione rimproverata (112) - ma ch'egli potrebbe semplicemente far a meno di cogliere ogni occasione per riasserire che, iniziato, egli lo è, ma che gli altri occidentali in genere, e certi suoi nemici in ispecie - a scanso di equivoci, non mi consta affatto che mi siano punto amici - hè, poveretti! quelli, no, non lo sono; sicchè, «pour une fois» o una volta tanto, contro cotesti odiati nèognostiques, perfino «la critique (quella profana) a raison» (117, nota). Non si potrebbe, tra noi fuori-soglia, sulla soglia, a mezza soglia, smetterla una buona volta di guardarsi in cagnesco? e credere, invece, che anche nel mondo iniziatico ci sia posto per tutte le buone volontà ? che tutte le strade conducono proverbialmente qui a Roma? - Roma e Amor, sì (113-14), ma anche (Vergilius) Maro, e anche Orma (10) -? E badare ognuno, per conto proprio, a fare quei tanti passi innanzi che non guastano mai - nè mai sono troppi - pur nessuno. E agli altri, augurare che magari ci sorpassino - e così pur fosse che molti ci sorpassassero - per il gran meglio di loro, e di tutti. 
Con sollievo si può quindi ripensare a un'analoga recensione ormai vecchia e con indirizzi magari affini, ma di tutt'altro tono (11). Italiana, questa, e rispecchiante una iniziatica cultura amplissima, occidentalissima, e senza toni maggiori su noterelle minori. Basata talvolta su quei dottrinali raffronti a cui mi duole di non poter dare altrettanta importanza, ma anche insistente, più spesso, su utili dettagli, quasi sempre documentabili. 
(9) Cfr. Dr. LUCIEN - GRAUX, Le Docteur llluminè; Paris, Fayard, 1927; un ben informato e complessivamente assai cauto lavoro, 
(10) Un ORMA in cui son certo che "O" non vuoi dire nè Occidente nè Oriente - nè grande nè piccolo - ma per la cui "R" ò un vago sospetto di riferibilità a quei Rosa-Croce che il Guènon crede rifugiati in ...oriente. 
(11) PIETRO NEGRI, Il linguaggio segreto..; nella rivista romana UR, anno II (1928), fasc. 3-4, pp. 71-80.
  

4) A cura di P. Negri 
Luigi Valli e il Gruppo di Ur 
Luigi Valli fu un attento lettore della rivista Ur. Nel I vol. della sua opera principale "Il Linguaggio Segreto di Dante e dei Fedeli d'Amore", cap. 9, cita ad es. il saggio "Un codice alchemico italiano" di Pietro Negri (Ur I/9). Il saggio che qui riportiamo, intitolato "Testimonianze di Studiosi delle Tradizioni", si trova invece nel II vol. della medesima opera. In esso, oltre agli interventi sulla sua opera di Pietro Negri, Ercole Quadrelli e Renè Guenon, sono considerati anche quelli di Antonio Bruers e Sebastiano Arturo Luciani. 
Antonio Bruers (Bologna 1887-Roma 1957), segretario di Gabriele d'Annunzio, ricoprì le cariche di vicecancelliere dell'Accademia d'Italia e poi dell'Accademia dei Lincei. Fu redattore capo dal 1908 e poi direttore (1931-1939) della rivista di ricerca psichica "Luce e Ombra", ove conobbe, tra gli altri, Emilio Servadio. Oltre a molte opere su D'Annunzio e sulla letteratura italiana e straniera, scrisse opere su Vico, Croce, Beethoven, Mozart, Vivaldi. Si interessò in particolare a Tommaso Campanella: è infatti il curatore dell'opera "Del senso delle cose e della magia", Laterza 1925 e autore dei saggi "Per il monumento a Tommaso Campanella in Stilo" Roma S.A.P.I. 1922 e "Roma nel pensiero di Tommaso Campanella", Istituto di studi romani 1940. Frequentò Ercole Quadrelli. Fece parte del Gruppo dei Romanisti, una vera comunità di "Vestali" della memoria dell'Urbe, che ne ravviva il fuoco dal 1940 a tutt'oggi. Tra le altre iniziative, è consuetudine che durante la cerimonia che si svolge il 21 Aprile in Campidoglio per la celebrazione del Natale di Roma, ricorra la presentazione al Sindaco delle prima copia dell'annuario la "Strenna dei Romanisti", un volume, ogni anno nuovo, di scritti su Roma, relativi alla sua storia, alla sua arte, ai suoi personaggi. 
Rispondendo a Vittorio Fincati (messaggio n° 190 di questo forum), diremo che è a questo "Natale", che cade nel segno dell'ariete, e non al Natale a noi abituale, che Ekatlos si riferisce nel saggio apparso nel 1929 su Krur. 
Sebastiano Arturo Luciani (Acquaviva 1884-1959), figlio del fisico Michele Luciani, visse soprattutto a Roma, si occupò di arte, letteratura, filosofia, scrivendo alcune centinaia tra libri e articoli pubblicati in quotidiani e riviste. E' probabilmente da considerarsi il primo critico italiano del cinema. Fu tra i firmatari di uno dei manifesti del futurismo "Le sintesi visive della musica" (1924). Esperto musicologo suscitò particolare interesse con la sua nota "Una nuova interpretazione del fenomeno degli armonici" del 1913, «nella quale per la prima volta la assonanza è considerata come base naturale di tutta l 'armonia e della tecnica musicale antica e moderna» (A. De Angelis). Studiò e praticò la falconeria, producendo scritti come "Dante falconiere", "Il trattato di falconeria dell 'imperatore Federico II", "La caccia col falcone". Scrisse  su Dante Alighieri anche "Leggere Dante" e "Saggi sulla Divina Commedia".  
4a) LUIGI VALLI 
TESTIMONIANZE DI STUDIOSI DELLE TRADIZIONI 
Molte altre testimonianze mi sono venute naturalmente da coloro che, pur occupandosi di letteratura, non hanno disprezzato sistematicamente, come si usa nelle scuole, gli strati più profondi del pensiero che molte volte la letteratura nasconde. 
Pongo primo tra questi Antonio Bruers (Dolce stil nuovo, Il Lavoro d'Italia, 30 dicembre 1927).
Egli è tra coloro che hanno dato alla mia tesi l'appoggio di una approvazione molto calda e molto autorevole. Dirò di più, egli ricorda nel suo articolo di avere augurato dopo la pubblicazione del mio libro « Il segreto della Croce e dell'Aquila nella Divina Commedia » che io approfondissi le opere rossettiane che egli, a differenza della enorme maggioranza dei nostri letterati, aveva lette. Devo in realtà a lui l'essermi accostato al Rossetti e mi è caro riconfermargli qui la mia gratitudine per il suo prezioso consiglio. Il Bruers espone un dubbio sulla eccessività della mia tesi simbolica e scrive: «Il Valli, afferrato e quasi rapito dalla sua mirabile scoperta, tenderebbe ad escludere, in una misura che mi sembra eccessiva, i valori poetici dei Fedeli d'Amore., valori che a mio parere, si identificano nelle figurazioni femminili e naturali ». Riconosco volentieri che il problema del quanto di donna vera o meglio di vere impressioni amorose e terrene sia rimasto nella poesia dei Fedeli d'Amore, è problema non facile a risolversi con precisione assoluta. Secondo me (come secondo ìl Perez) quando Dante nella Vita Nuova dice che i poeti devono rimare su materia amorosa, questa "materia" è contrapposta alla "forma" nel senso scolastico. La materia amorosa (cioè i ricordi, le impressioni, le parole dell'amore) costituivano, diremmo noi, il materiale al quale l'idea iniziatica dava forma, col quale cioè costruiva la vera poesia. Ora io non ho mai negato (Il Linguaggio Segreto, pag. 417 e seg.) che questa gente sia stata innamorata, il che vuol dire che la materia amorosa l'abbia tratta da esperienza diretta e personale oltre che da ricordi letterari e da imitazione di altri. Ma quando era esperienza personale e quando ricordo letterario e imitazione? Difficile dirlo ed è cosa da sentire caso per caso. E certo che Dante nel suo sonetto  «Guido vorrei» esprimeva un'idea segreta (come dimostrano la risposta di Guido e il momento in cui i sonetti sono scambiati) ma è ugualmente certo che l'idea gli è venuta da un vero sospiro che deve aver fatto un giorno sognando una passeggiata in barca con amici e donne gentili, come, per qnanto abbia adombrato il saluto rituale (cantato dagli altri poeti del dolce sti1 nuovo e da essi soli) nel sonetto «Tanto gentile », il sonetto è nato, come io ho già scritto, da un' impressione vera di adorazione per una bella donna che passava pel via tra l'ammirazione commossa di tutti. 
Io non escludo dunque la presenza di donne vere e non escludo che in qualche caso si sia avuto lo spunto da ispirazioni realistiche immediate, impressioni d'amore che poi la convenzione mistica o il pensiero segreto informò di sè. Ma non solo l'ispirazione diretta subì l'elaborazione del pensiero convenzionale, ma per la maggior parte dei casi la presenza di questa ispirazione diretta non appare menomamente e l'evidente convenzionalismo testimonia che si elaboravano elementi letterari. 
Un altro dei pochi che non arrivano completamente nuovi a questo argomento è S. A. Luciani (Dolce stil nuovo, Tribuna, 22 febbraio 1928). La conoscenza che egli ha dei precedenti gli fa trovare naturalmente la mia tesi molto ovvia. Dopo riassunte le mie idee egli scrive: "Da quanto si è appena accennato si può facilmente argomentare quale importanza oltre che letteraria, filosofica e storica abbia il 'Linguaggio' del Valli, libro geniale e suggestivo, che può essere l'inizio di una nuova e più esatta valutazione di tutta l'arte del Medio Evo". Egli fa due riserve, l'una sulla possibilità . che la Pietra sia una donna reale (ma di questo non dà nessun argomento), l'altra sulla possibilità che ci possano essere poesie originariamente erotiche, ridotte poi a significato mistico, cosa che io sono lontano dal negare in modo assoluto: per il famoso sonetto «Tanto gentile » la mia tesi è molto simile alla sua. Importante e lucidissima mi sembra la formula riassuntiva del Luciani , secondo la quale «si tratta qui come in tutta l'arte medioevale della incarnazione di una idea, non della idealizzazione di una realtà». Egli conclude accennando ad eventuali attenuazioni della mia tesi: «Il Valli ha dato in realtà un colpo di timone troppo brusco alla nave della critica ufficiale, perchè essa non dovesse sbandarsi. àˆ cosa' inevitabile tuttavia che questa nave muti rotta una buona volta ». 
Pietro Negri ('Ur' Marzo 1928) è un profondo conoscitore di tradizioni. Considera il mio libro come uno spezzone di gelatina. gettato in mezzo alle solite idee della scuola e mi indica, come argomentazioni nuove, alcuni ricollegamenti abbastanza importanti per quanto poco noti, di fatti e di idee del mondo iniziatico. Certo è importantissimo, a proposito del ricollegamento posto dal Rossetti tra l'amor platonico del Medioevo e gli antichi nùsteri, il fatto che la Rosa sia anche nel libro di edificazione iniziatica di Apuleio quella che deve salvare l'uomo imbestiato e che sia appunto la mèta di tutta la sua avventurosa ricerca, la quale rappresenta indiscutibilmente la
rigenerazione spirituale coronata dalla iniziazione. Il Negri ritiene con me che il Rossetti sia stato condotto alla sua interpretazione dalla conoscenza di antiche tradizioni. «Il Mistero dell'amor platolonico» del Rossetti non è dedicato come gli par di ricordare a un B. L. che sarebbe Bulwer Lytton, erudito di esolerismo, bensì a un S... K. . . Questi è Seymour Kirkup che era però anche lui un erudito di esoterlsmo (I). Ritengo notevolmente importanti anche i molti raffronti che egli fa del simbolismo dei Fedeli d'Amore con quello che era diffuso in altri movimenti iniziatici e specialmente nell'alchimia. Tornerò io stesso sulla importanza del raffronto tra la figura del 'rebis' alchemico da lui riesumata e la figura «moglier e marito» di Francesco da Barberino. 
(I) Dall'epistolario ancora inedito del Rossetti si può rilevare che mentre Hookam Freer che aveva dato il danaro per la stampa del 'Mistero dell'Amor Platonico' ne chiese poi la distruzione, il Rossetti chiedeva al Seymour Kirkup che evitasse questo disastro. Per alcuni anni il libro fu tenuto in casa Rossetti e non diffuso. Morti il Rossetti e i due suoi amici, altri persuase la vedova Rossetti a distruggerlo. 
Ercole Quadrelli (Progresso Religioso, marzo 1929) non solo ha accolto con grande fervore la mia interpretazione, ma ha vivacemente polemizzato contro qualcuno dei miei oppositori della tradizione scolastica e col Guenon al quale rimprovera di fabbricare una ortodossia iniziatica artificiosa per suo conto, ma io desidero soprattutto di fissare un emendamento che egli ha proposto a una mia interpretazione e che mi sembra ottimo.  
Cecco d'Ascoli nel suo sonetto a Dante scrive: 
Usa cautela e spesso la ricapita, 
e sappiti mostrar Francesco e Rodico. 
Va, come ti convien, diritto e clodico. 
Capiterai, come quei che ben capita. . . 
E evidente che qui il consiglio è di usare per prudenza un linguaggio o una condotta doppia. Posta la lotta tra i 'franceschi' (di Filippo il Bello) ed i Templari avevo immaginato che quel Rodico potesse alludere a Rodi invece della vicina Cipro, sede dei Templari. Il Quadrelli mi fa osservare che Rodico potrebbe benissimo ricollegarsi invece. a 'ròdon' (Rosa) e quindi significare semplicemente 'seguace della Rosa'. L'interpretazione è molto più chiara e più ragionevole della mia e merita senz'altro di sostituirla. 
R. Guenon, studioso ben noto delle tradizioni iniziatiche, ha dedicato al mio libro un lungo articolo nella rivista Le Voile d'Isis (fèvrier 1929). Egli è l'autore del libretto 'L'esoterismo di dante' (Paris 1925). E' naturale che egli consenta con me perchè da lungo tempo le tradizioni iniziatiche avevano rivendicato a sè Dante e i Fedeli d'Amore, io anzi ho espresso il dubbio che il Rossetti, che ebbe le prime idee sul contenuto segreto dell'opera di Dante a Malta, dove era entrato in rapporto con un gruppo di Rosa-Croce, abbia avuto da loro notizia di questi contenuti segreti che poi ricercò più o meno disordinatamente per via critica. Il Guenon trova che la mia argomentazione è basata su testi precisi che ne costituiscono tutto il valore e riconoscendo la solidità del mio metodo e l'importanza della mia dimostrazione, mi espone cortesemente alcune obbiezioni e alcune conferme. Le obbiezioni si concretano in questo, che io parlo un linguaggio inesatto quando mi riferisco alle tradizioni iniziatiche perchè non le conosco. 
E' verissimo. Non ho mai avuto contatti con tradizioni iniziatiche di nessun genere. La mia formazione spirituale e mentale è nettamente critica e finchè il Pascoli e il Rossetti non mi hanno aperto gli occhi, la tradizione scolastica era riuscita a impormi le sue interpretazioni. Ma debbo dichiarare che io insisto nel tenermi al mio metodo critico e storico. La mia frase 'far la storia per la storia' che al Guenon dispiace, è semplicemente l'insegna di un metodo critico positivo e il fatto che i grandi spiriti del Medioevo dei quali io mi occupo agissero diversamente, come egli mi ricorda, non mi tange appunto perchè essi erano uomini del Medioevo e io sono un uomo del secolo xx. 
Può anche darsi, come egli dice, che il Rossetti non possa essere stato Rosa-Croce "perchè i veri Rosa-Croce erano spariti dal mondo occidentale assai prima ", ma ognuno comprende che
questi problemi interni delle tradizioni iniziatiche, chi siano i Rosa-Croce veri e chi i falsi, rappresentano per me problemi secondari e quasi insolubili. Riconosco perfettamente che alla chiarificazione di tutto il problema che io ho posto sarà utilissimo il concorso di coloro che seguono quelle tradizioni; però se io prima di citare uno o un altro storico di tradizioni occulte dovessi aspettare da non so quale autorità la lista degli storici accettati e non accettati, ortodossi e non orlodossi, credo che il mio lavoro non potrebbe mai andare avanti. So di certo che c'è della gente che si dà il titolo di Rosa-Croce anche oggi. Anche chi sa pochissimo degli ambienti iniziatici sa che in essi ogni gruppo si attribuisce il titolo di ortodosso e di erede legittimo vero ed unico dell'antichissima tradizione. Ecco perchè non ci troviamo d'accordo sull'uso della stessa parola ortodosso, che per me naturalmente significa la dottrina della Chiesa di Roma e per il Guenon significa altra cosa. Sono quelle "mèprises que les profanes manquent rarement de commettre" come egli dice ed io riconosco che, essendo profano, parlo evidentemente un linguaggio diverso dal suo; ma dove non posso consentire è là dov'egli dice che io faccio una confusione tra punto di vista mistico, e punto di vista 'iniziatico'. Non so da quali mie parole possa essere sorto questo equivoco. La confusione sarebbe stata certo grave, perchè tutti sanno quanto misticismo niente affatto iniziatico abbia pervaso il Cristianesimo e il Cattolicismo. 
Ma il Guenon accenna a molti fatti che possono affiancare la mia argomentazione, alcuni dei quali non privi d'importanza, per esempio quello che non soltanto nel titolo di Rosa Mystica ma anche sotto altri aspetti la Vergine è stata avvicinata alla figura della Sapienza e con essa confusa. Altra nota importante: a proposito della terza novella del Boccaccio nella quale Melchissedec afferma con la parabola dei tre anelli che tra Giudaismo, Cristianesimo e Islamismo 'nessuno conosce quale sia la vera fede', egli mi dice che secondo la tradizione iniziatica Melchissedec sarebbe appunto il rappresentante della tradizione unica nascosta sotto tutte queste forme esteriori. Mi ricorda, a proposito dei probabili rapporti fra i Fedeli d'Amore e i Templari, che il grido di guerra dei Templari era 'Vive Dieu Saint Amour!'. 
Naturalmente non posso che consentire col Guenon quando egli accenna ai moltissimi punti della mia trattazione che avrebbero bisogno di ben altro sviluppo. 
Concludo. L'incontro delle mie constatazioni con quelle di qualche tradizione iniziatica è incontro di due ordini di pensieri che vengono da vie diverse, con diversi intenti, con diversissima valutazione forse dei fatti storici che si hanno sott'occhio. Mi compiaccio delle concordanze sui fatti, mi spiego le discrepanze sui termini e sui giudizi, sono ben lieto di apprendere dati di fatto nuovi, continuo nel mio metodo e nel mio intento che è puramente storico. Cosi quando il Guenon, accennando anche alla mia scoperta delle simmetrie della Croce e dell' Aquila e a questo venire alla luce del segreto di Dante dopo sei secoli, dice che questo è accaduto "parce qu'il ètait prèvu que le secret devait etre gardè pendant six siècles (le Naros chaldèen)", io per mio conto continuo a credere che la cosa si vada chiarendo oggi soltanto perchè oggi l'abbiamo studiata senza preconcetti, con molto più materiale a disposizione e con buon metodo. 
  

5) Per Una Determinazione Del Significato Anagogico 
Tullio Quasimodo: Ritengo che uno dei nodi da sciogliere, riguardo alla dottrina dei Fedeli d'Amore, è decidere a che cosa si riferisca esattamente il significato anagogico e perciò iniziatico delle loro opere. Mi sembra infatti che i vari studiosi, riguardo a questo più alto livello di significato (e perciò non considerando altri significati di livello più basso come ad es. il significato etico-politico), abbiano sostanzialmente suggerito le seguenti soluzioni: 
a) il linguaggio "amoroso" dei Fedeli d'Amore nasconde delle pratiche esoteriche genericamente
concepite e perciò non necessariamente basate sull'uso iniziatico dell'amore. b) il linguaggio "amoroso" indica proprio l'uso iniziatico dell'amore, ma inteso quale "amor platonico", cioè senza contatto fisico. Per intenderci si tratterebbe di pratiche analoghe a quelle indicate nel primo dei due saggi di Abraxa, dedicati alle "operazioni a due vasi". c) il linguaggio amoroso indica l'uso iniziatico dell'amore richiedente il contatto fisico, come avviene per le pratiche del secondo saggio di Abraxa. 
d) il linguaggio amoroso ha più significati iniziatici tra quelli citati, ad es. b) e c) o addirittura a), b) e c). 
EA: Penso non vi sia alcuna difficoltà ad ammettere tutti e tre i significati anagogici suggeriti (cioè la soluzione d=a+b+c). Riguardo al primo, si può notare che la pratica esoterica ha degli aspetti comuni, qualunque sia la metodologia adoperata, aspetti che perciò si ritrovano sempre in qualunque scritto esoterico. Tuttavia la scelta di un linguaggio amoroso come gergo non può essere casuale. Infatti altri linguaggi tradizionalmente usati (e perciò collaudati) nell'esprimere contenuti esoterici erano a disposizione, a es. il linguaggio epico e mitologico. Perciò l'uso del linguaggio amoroso si spiega con la necessità di utilizzare (pena un'eccessiva vaghezza di significato) espressioni non troppo diverse dalla metodologia effettivamente utilizzata. Riguardo a quest'ultima, tutte le tradizioni esoteriche indicano che, dal punto di vista dell'esperienza interiore, non vi è sostanziale differenza tra le pratiche senza o con contatto fisico, così che i testi relativi (non solo quelli dei Fedeli d'Amore) sono applicabili ad entrambe. Tuttavia, dato il periodo storico (dominato dal cattolicesimo exoterico e sessuofobico) e le vicissitudini politiche alle quali furono soggetti diversi rappresentanti di questa corrente (a cominciare da Dante), reputo non facili pratiche sistematiche con contatto fisico e perciò ritengo che siano state prevalenti quelle senza contatto fisico.  
Frater Petrus: Come mai nonostante i numerosissimi studi su Dante e le molteplici "chiavi della Divina Commedia", proposte da illustri commentatori, la principale opera di Dante rimane ancora, per molti studiosi, un enigma? 
Il più esoterico tra i grandi commentatori, e cioè Gabriele Rossetti (1), aveva soprattutto come obiettivo di mostrare agli scettici come nell'opera dantesca vi fossero degli evidenti influssi degli ambienti iniziatici. In ciò egli è pienamente riuscito e le conferme venute poi da altri autori, come lo stesso R.Guenon, non aggiungono proprio nulla alle argomentazioni di Rossetti, nè i loro opuscoli sono lontanamente paragonabili alle monumentali opere del Nostro. Questi tuttavia non volle o forse non ebbe tempo di affrontare direttamente il significato più intimo della Commedia. 
Luigi Valli, dal canto suo, sulle orme di Rossetti, ma anche di Giovanni Pascoli, illustrò sì delle importanti simmetrie, ma più idonee a disvelare i risvolti politico-religiosi dell'opera, che non quelli esoterici propriamente detti. Valli, infatti, pur geniale nelle sue intuizioni e meticoloso nei suoi studi, disponeva più di uno "sguardo" religioso che esoterico.  
Un autore piuttosto trascurato e che meriterebbe maggiore attenzione è Pietro Magistretti, uno dei primi membri della Società Storica Lombarda, che individuò nei simboli del "Fuoco" e della "Luce" un aspetto essenziale della Commedia, giacchè come egli stesso dice, nella prefazione della sua opera principale (2), "ove si sottraessero alla Divina Commedia la luce e il calore, essa ne morrebbe, per così dire, come l'albero cui fossero tolti tali elementi che l'aria gli trasmette".  
(1) Gabriele Rossetti [Vasto (Chieti), 28 febbraio 1783 - Londra, 26 aprile 1854] non è da confondersi con il figlio Dante Gabriel Rossetti (Londra 1828 - Birchington 1882) fondatore della Fratellanza Preraffaelita. 
(2) P. Magistretti, Il Fuoco e La Luce nella Divina Commedia, Milano - Dumolard, 1888. 
EA: In relazione agli studi sui Fedeli d'Amore, e agli studiosi un po' dimenticati, D. di Mambro , che saluto, mi ha giustamente ricordato il nome di Carlo Vecchione, le cui opere sono citate anche da Gabriele Rossetti. Attualmente una di esse, Della Sapienza Riposta Della Letteratura Antica Seguita Da Dante, Napoli 1850, viene pubblicata gradualmente per capitoli, con una nota introduttiva di G.Lo Monaco, all'indirizzo Internet:  http://it.geocities.com/tidelar/Introduzionesr.htm 
Se Pietro Magistretti ha evidenziato l'importanza de "Il fuoco e la Luce nella Divina Commedia",
Guglielmo Bilancioni ha sottolineato la corrispondente importanza del suono, nel suo studio "A Buon Cantor Buon Citarista", Formiggini, Roma, 1932. 
Sagittario: Per quanto riguarda in specifico la Divina Commedia, si può anche dire, analogamente a quel che si è già detto in questo forum per l'Apocalisse, che essa sia un libro magico, veicolo di una duplice magia: se si considerano gli episodi narrati come situati nel "tempo sacro" è la descrizione di un itinerario interiore. Se si considerano, invece, situati all'epoca di Dante, allora le apparenti profezie sono altrettanti sortilegi, atti al ripristino di un certo tipo di tradizione. Sortilegi che gli studiosi di Dante, consapevolmente o inconsapevolmente, alimentano e rinnovano, come una vera e propria ininterrotta catena di maghi, operante dall'epoca di Alighieri ad oggi.  
[n.d.u. : Questo tema è stato approfondito da Sipex nel suo "Quadro Generale della Commedia": vedi, in questo stesso quaderno, la sezione 7.] 
Quirino_Spqr: Da tutti gli autori, che abbiamo riletto assieme finora, viene semplicemente affermata o confermata l'esistenza di un generico significato anagogico, nelle opere dei Fedeli d'Amore. Il primo autore che abbia fatto un passo oltre è probabilmente J. Evola, che ha collegato il significato anagogico a pratiche inerenti la Metafisica del Sesso. Dalla sua opera omonima, trascrivo il seguente brano. Qualche perplessità mi ha destato la frase "Il significato del nove è di essere la prima potenza del tre; quello dell'ottantuno, è di esserne la potenza perfetta (33)". Penso si tratti di un refuso di stampa e che si possa correggere la frase (eliminando la parentesi) in "Il significato del nove è di essere la prima potenza del tre; quello dell'ottantuno, è di esserne la potenza perfetta". 
5a) J. EVOLA 
Da Metafisica del Sesso: 
"Sulle esperienze iniziatiche dei FEDELI d'AMORE" 
“…L'affiorare della donna iniziatica attraverso quella reale è chiaramente esposto in alcune rime di Guido Cavalcanti, il quale sembra essere stato uno dei capi principali dell'organizzazione: “Veder mi pare da le sue labra uscire – una sì bella donna, che la mente – comprender non la può; che ‘nmantinente – ne nasce un'altra di bellezza nuova – da la qual par ch'una stella si muova – e dice: la saluta tua è apparita” Sia Cavalcanti, sia Dante sia Cino da Pistoia dicono essere “per la virtù che li dava la mia immaginazione”, cioè attraverso il fatto evocativo di cui si è parlato, che Amore prende dominio sull'anima del suo fedele. Va poi rilevata l'anfibologia semantica propria ai termini salute e saluto in quasi tutta la poesia dello Stil Novo. Il saluto della misteriosa donna, indicato quale il fine dell'amore, sempre di nuovo è tale da conferire anche la salute a chi lo riceve; esso, cioè, propizia una esperienza e provoca una crisi delle quali può procedere la salute in senso spirituale, per un suo potere che mette alla prova la forza di chi l'ottiene e che spesso perfino la eccede. Dante dice appunto: “Qual soffrire di starla a vedere – diverrà nobil cosa, o si morria – e quando trova alcun degno che sia – di veder lei, quei prova sia virtude;- che gli avvien ciò che dona salute”. Si può riportare allo stesso contesto la visione, nella quale Amore si presenta nei tratti inconsueti, tutt'altro che arcaici e sentimentali, di un Signore di pauroso aspetto. Nelle sue braccia, dice Dante “mi parea di vedere una persona dormire nuda, salvo che involta mi parea in un drappo sanguigno leggermente; la quale io riguardando…conobbi che era la donna della salute, la quale mi aveva il giorno innanzi degnato di salutare”. Attivare attraverso l'amore questa donna vista nuda e dormente, cioè latente – è quella che i testi ermetici chiamano la “nostra Eva occulta” – significa lasciar agire su sé un potere capace di uccidere, di provocare la morte iniziatica. Il tema ricorrente fino alla monotonia in tutta questa letteratura è che all'apparire della donna nella mente il cuore è morto. Al veder la donna e al riceverne il saluto Lapo Gianni dice “Allora mi rafforzai per non cadere – il cor divenne morto, ch'era vivo”. Guido Guinzinelli parla di un saluto
e di uno sguardo mortali e si paragona a colui che “sua morte vide. – Per gli occhi passa, come fa lo tuono, che ferisce per la finestra de la torre, - e ciò che dentro trova, spezza o fende” Amore mette in guardia chi vuole vedere la donna, dicendo “Fuggi, se ‘l perir t'è noia”. In una tale esperienza non si deve dunque temere la morte; una profonda frattura interiore può essere infatti la conseguenza. Una canzone, che forse è dello stesso Cavalcanti, parla di una “passione nuova – tal ch'io rimasi di paura pieno;- ch'a tutte le mie virtù fu posto un freno – subitamente, si ch'io caddi in terra- per una luce che nel cor percosse, e se libro non erra, lo spirito maggior tremò si forte – che parea ben che morte – per lui in questo mondo fosse giunta”. In non diversi termini Dante descrive questa esperienza di folgorazione: al percepire l'improvvisa vicinanza della donna del miracolo, per la forza d'Amore tutti gli spiriti sente distrutti, sussistendo soltanto quelli della vista, ma staccati dagli organi fisici, come in un raptus estatico. Così a Dante sembra di cadere per terra e dice “Io tenni li piedi in quella parte della vita di là dalla quale non si puote ire più per intendimento di tornare”, più oltre si parla di una trasfigurazione; in un altro passo egli torna sul motivo della distruzione operata dall'amore. Peraltro, nel cabbalismo si parlava del mors osculi, della morte data dal bacio, e espressioni analoghe si ritrovano anche fra i poeti del sufismo persiano. 
Considerando nel loro insieme gli scritti dei Fedeli d'Amore, appare che a produrre codesti effetti talvolta è l'azione diretta della donna (il suo apparire), talaltra una sua azione indiretta: la sua immagine, il suo saluto la sua idea porta Amore dalla potenza all'atto, nei termini di una forza che desta terrore e che uccide iniziaticamente. A tale azione Cavalcanti parla anche di un azione sull' ”intelletto possibile” termine, questo, tolto all'aristotelismo averroista ove esso disegna il voùs, il principio intellettuale nel suo aspetto trascendente che nell'uomo comune esiste appunto al solo titolo di una possibilità. Secondo la via seguita dal vero Fedele d'Amore è dunque mediante la donna-vita che tale possibilità viene ad atto, cioè che si fa realtà nella sua coscienza, trasformandolo. Cavalcanti scrive “Voi che per gli occhi mi passate il core – e destate la mente che dormia”, e aggiunge che amore “prende loco e dimoranza nel possibile intelletto come un subietto”. Guinzelli indica il “core” come sede della “nobiltà” che viene ad atto per effetto della donna. Nello sviluppo dell'esperienza il momento emotivo-traumatico sembra dunque trapassare in un puro intelletto (la “rinascita nella mente”, di cui parla il Corpus Hermeticum). La “nobilitate” di cui a tale riguardo spesso si parla (indicando l'Amore come il “Signore de la nobilitate”), portata ad atto dalla donna nell'estasi che essa provocava, è una perfezione ontologica non priva di relazione con tale risveglio dell'essenza intellettuale; in tutte le cose, dice Dante citando anche Aristotele, la nobilitate è la perfezione della loro natura, e a tale proposito si parla anche di denudamento, si usa di nuovo il simbolismo della nudità: Amore è potenza capace di far uscire lo spirito dal suo “albergo” di farlo volare “nudo, senza scorza”. 
In genere, il tema ricorrente è una crisi a cui segue il principio di una vita nuova o trasformata, per il che non mancano talvolta espliciti riferimenti al mistero androginico. Il da Barberino fa dire a Amore “Li colpi pe' son di cotal natura, - che qual si crede di quegli esser morto, - allora in vita maggiore si ritrova”. In una tavola egli ordina i gradi dell'esperienza, di cui si tratta, in una specie di gerarchia. In questa illustrazione si vedono delle figure maschili e femminili simmetriche che, come è abbastanza evidente e come il Valli aveva già notato, vanno prese a coppie, a paia. Uomini e donne sono colpiti dai dardi d'Amore, in modo più o meno grave; da principio cadono a terra, ma via via che ci si avvicina a una figura centrale sono in piedi e hanno delle rose, simbolo della rinascita iniziatica. Dopo l'ultima coppia, che reca la didascalia “Da questa morte seguirà vita”, non vi sono più un uomo e una donna separati ma vi è un'unica figura androginica, al disopra della quale Amore, tendendo lui stesso delle rose, spicca il volo su un cavallo bianco. La figura androginica ha una didascalia con le parole “Amore ci hai di due facta una cosa, con superna virtù per maritaggio”. I significati-chiave non potrebbero essere dati in modo più chiaro: dopo la crisi, che anche nei primi gradi ferisce, atterra, uccide, il congiungimento con la donna e la suprema vertù per maritaggio conducono all'androgine (che nell'illustrazione è raffigurato esattamente come il Rebis ermetico), stato di là del quale Amore svilupperà verso l'alto, in un volo o rapimento, in una direzione trascendente, l'esperienza. E in effetti un altro Fedele dell'Amore, Nicolò de' Rossi, trattando dei “gradi e della
virtù del vero amore”, considera come culminazione di essi tutti l'estasi “quale dicitur excessus mentis” (si aggiunge: sicut fuit raptus Paulus), il che vale quando dire l'apertura dello spirito a stati superindividuali e superrazionali dell'essere. 
In particolare è interessante che Dante riferisca all'azione di Amore anche un vincolamento e soggiogamento dello spirito vitale, cioè della parte naturalistica, o parte yin, dell'essere, alla quale fa esclamare “Ecce Deus fortior me, qui veniens dominabitur mihi”. E' come se per il risveglio di un superiore principio (l'intelletto possibile passato all'atto, la nobilitate – in termini indù: il principio luminoso Shiva) una gerarchia nuova si stabilisce fra i vari poteri dell'essere umano. Nel Convivio pur predominando una interpretazione più allegorico-sapienzale che non anagogica e iniziatica (è alla prima, che Dante dice esplicitamente di arrestarsi), la “miracolosa donna di vertude” è detta destare il “dritto appetito” quello che “disfà e distrugge lo suo contrario”; da lei promana un fuoco “che rompe li vizi innati, cioè connaturali” avendo “potestade in riconseguita natura in coloro che la mirano, ch'è miracolosa cosa”. La salute conseguita attraverso il risveglio e questa nuova situazione interiore delle potenze dell'essere assicura la partecipazione all'immortalità iniziatica. Abbiamo già menzionato l'etimologia convenuta, servendosi della quale un esponente provenzale della stessa corrente, Giacomo di Baisieux, identifica l'amore al “senza morte”, alla distruzione della morte, per cui egli parla degli amanti come di “coloro che non muoiono” e che vivranno “in un altro secolo di gioia e di gloria”. In ogni caso resta ben ferma, nei Fedeli d'Amore, la concezione della donna a cui si è uniti, come del principio possibile di una vita superiore sì che al suo distaccarsi si affaccia nuovamente l'ombra della morte. Cecco d'Ascoli dice appunto “Io sono al terzo cielo trasformato – in questa Donna, ch'io non so chi fui. – Per cui sento ognora più beato. – Di lei forma il mio intelletto, mostrandomi salute agli occhi suoi, - mirando la virtù nel suo cospetto. Dunque io sono Ella: e se da me si sgombra – allor di morte sentiraggio l'ombra. 
Circa i Fedeli d'Amore concluderemo accennando ancora a due punti. Il primo riguarda il simbolismo numerico. Si sa della parte che il numero tre coi suoi multipli ha sia nell'opera principale di Dante che nella Vita Nova. In questa, è specialmente la prima potenza, o quadrato, del tre, ossia il nove, ad aver risalto. Nel primo incontro la donna ha nove anni (il che, dati gli effetti traumatici prodotti dalla visione di essa, dovrebbe già far escludere l'interpretazione realistica di Beatice come bambinetta di tale età). E' all'ora nona che avviene il saluto, come pure una delle visioni più significative narrate dal poeta. Il nome della donna dice Dante “non soffre di stare in altro numero se non il nove”. Il numero riappare come durata di una certa dolorosa malattia di Dante. Come spiegazione Dante si limita a dire che “lo numero tre è la radice del nove, però che, senza numero altro alcuno, per sé medesimo fa nove”. Quanto al tre, egli, riferendosi alla Trinità cristiana, lo chiama “lo fattore per se medesimo de li miracoli” e conclude dicendo “Questa donna fu accompagnata da questo numero del nove, a dare ad intendere che elle era uno nove, cioè uno miracolo, la cui radice, cioè del miracolo, è solamente la mirabile Trinitade”. Questo è in fondo, un parlare a metà, mentre negli ambienti a cui Dante apparteneva si doveva certamente conoscere un aspetto più preciso e universale del simbolismo del tre e delle sue potenze. Abbiamo giù ricordato come il tre sia il numero dello yang e come esso abbia anche significato ciò che nasce dall'aggiungersi dell'Uno al numero femminile, al Due, per ricondurre, di là da esso, all'unità. Nell'antico Egitto il tre era il numero della folgore, ma anche quello della forza vitale e dell'ente-vita invisibile chiuso dentro il corpo, il kha. Peraltro, allo yang fu anche associato il nove e, infine, l'ottantuno, tanto che quest'ultimo numero ha una parte curiosa, cui accenneremo, perfino in un dettaglio delle tecniche sessuali taoiste. Il significato del nove è di essere la prima potenza del tre; quello dell'ottantuno, è di esserne la potenza perfetta (33). Quest'ultimo numero porta, in un certo modo, di là dalla stessa esperienza della “donna del miracolo” - e non è senza significato il fatto che lo stesso Dante, nel Convivio, ne parli dandolo come l'età di una vita perfetta e compiuta; egli ricorda anche che tale fu l'età di Platone e giunge a dire che il Cristo avrebbe raggiunto tale età se non fosse stato ucciso. Ma questa età simbolica figura anche in altre tradizioni – non diversa età, fra l'altro, fu attribuita a Lao-Tze. Nel complesso, si tratta di cicli di compimenti dell'Uno che ritrova sé stesso attraverso la Diade, il Due, il femminile, sviluppandosi come l'atto, la potenza di sé
stesso fino ad essere identico a questa sua stessa potenza a stabilirsi nella “nobilitade”. Ora, Dante che fa morire Beatrice il giorno 9 del mese di Giugno, nota peraltro che in Siria il giugno è il nono mese e, per ultimo, egli aggiunge che tale morte avvenne quando “lo perfetto numero nove era compiuto”, cioè nell'81 del XIII secolo. 
Il secondo punto, su cui volevamo dire, riguarda proprio la morte della donna, di Beatrice. Già dal Perez, poi dal Valli, tale morte è stata messa in relazione con quella della Rachele biblica, ricordando come da Agostino e da Riccardo di S. Vittore la morte di Rachele fosse stata assunta a simbolo dell'estasi, dell'excessus mentis. Il Valli pensa che anche nella Vita Nova la morte della donna sia “una figurazione del trascendere della mente sopra se stessa nell'atto della contemplazione pura: mistica rappresentazione della mente che si perde in Dio”. Ma questa interpretazione ci sembra poco adeguata; non solo essa verte sul piano semplicemente mistico, piano che non è quello dei Fedeli d'Amore, ma, secondo noi, inverte addirittura la situazione di cui si tratta. Di certo, la morte della donna contrassegna la fase ultima della esperienza che s'inizia col saluto sui lei, e a tale riguardo nel c. XXVII della "Vita Nuova" si trovano espressioni enigmatiche. Dopo aver riferito della morte di Beatrice, Dante aggiunge le misteriose parole: “Non è convenevole a me trattare di tale evento, perché trattando converrebbe essere me laudatore di me stesso”: quasi che l'evento, la morte di Beatrice, tornasse a sua gloria. L'interpretazione mistica del Valli non calza, perché se si fosse trattato della morte della mente (“l'uccisione del mentale”, del manas, secondo la terminologia yoghica indù) si sarebbe avuto semplicemente a che con uno deglii effetti della donna e d'Amore sull'amante; a tacere che il morire, interpretato come un mistico naufragare, riguarderebbe allora non la donna, bensì il Fedele d'Amore: mentre è detto il contrario, è la donna a morire, a gloria del Fedele d'Amore.. a noi non sembra troppo arrischiato l'idea opposta, cioè che il termine ultimo dell'esperienza sia rappresentato dal superamento della donna nella reintegrazione completamente attuata. E' ciò che nell'ermetismo corrispondente all'”Opera al Rosso” dopo l'”Opera al Bianco” (cui precede l'”Opera al Nero”, la “morte” o “dissoluzione”), ossia una condizione di virilità ristabilita di là dell'apertura estatica; stato finale, questo, per il quale, sempre nell'ermetismo, si parlava talvolta di un uccidere colei da cui era stati uccisi ma altresì “generati” (rigenerati). E, come si è visto, oltre al nove, proprio l'ottantuno Dante fa intervenire per la morte della donna. 
Verso una tale interpretazione conduce anche un punto che, ci sembra, non è stato mai messo sufficientemente in risalto, ossia che mentre nel misticismo cristiano l'anima fa da femina quale “fidanzata” dello sposo celeste, in tutta questa letteratura, ma altresì nella varietà del simbolismo della donna, precedentemente ricordate nella saga e nel mito, le parti in genere si invertono, perché è il soggetto dell'esperienza ad avere la qualità maschile. Né ci si poteva attendere altro, se i Fedeli d'Amore erano una organizzazione iniziatica e non mistica. Un ultimo dettaglio non privo di significato: con una apparente anomalia Guido Cavalcanti, il quale, come si è detto, deve essere stato uno dei capi di quella organizzazione, afferma che Amore deriva e prende dimora non nel cielo di Venere bensì in quello di Marte – “lo qual da Marte vene e fa dimora”; e Dante, tacitamente, sembra che condividesse tale veduta. E', questo, un punto, di cui a nessuno sfuggirà il valore segnaletico. 
Ci siamo soffermati alquanto sui Fedeli d'Amore perché con essi si stabilisce in un certo modo un raccordo fra alcuni dei principali motivi da noi messi in rilievo nel corso del presente studio, anche nel campo dell'eros profano. In questo campo, un Knut Hamsun ha potuto parlare, per l'amore, di “un potere di annientare l'uomo e poi di nuovo innalzarlo e segnarlo col suo marchio rovente”. Stendhal riporta le seguenti espressioni per un caso reale del cosiddetto coup-de-forude : “Una forza superiore di cui ho terrore mi ha tolta a me stessa e alla ragione”. Nel sentire l'alito di Lotte, Werther dice: “Credo di precipitare come colpito da un fulmine”. Devesi ritenere che fra i Fedeli d'Amore esperienze consimili, mediate dalla donna, venissero sviluppate e integrate, fuor da tutto ciò che è letteratura e iperbole. Nello loro composizioni lo stesso tema è preciso e ricorrente, così come sono ricorrenti, e stanno ben in evidenza, altri temi da noi sporadicamente raccolti studiando i fenomeni di trascendenza dell'amore profano:
raptus e morte, significato profondo del cuore, trauma nel cuore considerato come luogo occulto (la “segretissima camera del cuore” di Dante) e luogo da purificare (“il cuore gentile”) perché in esso prenderà inizio il mistero folgorante del Tre per effetto della donna-miracolo e del “Segnore di nobilitate”. 
Concludendo, nel riguardo dei Fedeli d'Amore vanno dunque respinte sia le interpretazioni estetiche e realistiche che vogliono riferire il tutto a donne reali e ad esperienze di un semplice amore umano trasposte, sublimate e iperbolizzate dal poeta, sia le interpretazione puramente simboliche che fanno entrare in giuoco mere astrazioni sapienzali o anche personificazioni di una Gnosi (la “Sapienza Santa”) come potere illuminante, però senza nessuna relazione effettiva con la forza della femminilità. Il secondo è stato il punto di vista seguito dall'esegesi non solo del Valli, ma anche del Guenon e del Reghini; se può essere accettabile nel caso di ambienti mistici di derivazione più o meno neoplatonica (includendo Bruno), e anche della poesia arabo-persiana fiorita tra il IX e il XIV secolo, esso, secondo noi, risulta incompleto nel caso dei Fedeli d'Amore. Se ci si riferisce ad essi, l'alternativa va superata, e come fondo essenziale si deve considerare la possibilità di evocazioni e di contatti a fini iniziatici col principio occulto della femminilità in una regione liminale, immateriale, più in là della quale non vi sono più che le forme della magia sessuale vera e propria come estremo sviluppo delle possibilità dell'eros sul piano non profano. Questo è il dominio che avremo ancora da trattare dopo aver fatto cenno alla terza delle soluzioni elencate all'inizio, a quella delle trasmutazioni ascetiche e yoghiche delle forza del sesso. 
Ciò a parte, nel complesso di tutto quanto è evocazione e partecipazione possono venire distinte due vie che, rispettivamente, stanno nel segno dei due archetipi femminili fondamentali: Demetra e Durga. La prima via si basa sul principio femminile-materno considerato come scaturigine del sacro, e conduce verso una immortalità, una pace e una luce quasi sulla stessa linea di ciò che nello stesso ambito profano e umano può venire a chi prende rifugio presso la donna materna; in questo contesto il pitagorismo potè riconoscere alla donna una particolare sacrità e si potè parlare perfino della madre iniziatrice. L'orientamento di tale corrente, data qui come un esempio, risultando chiaro dal fatto che la casa di Pitagora, dopo la sua morte, fu trasformata in un sacrario di Demetra. La stessa figura di donna si potenzia nel mito nei termini della Vergine celeste e della Madre divina mediatrice. L'altra via passa invece per Durga, il femminile afrodisiaco abissale, e può essere tanto via di perdizione quanto via di superamento della Madre nel segno di quelli che noi abbiamo chiamato i Grandi Misteri in senso proprio.  
EA: Soffermiamoci dunque sulla frase del testo evoliano "Il significato del nove è di essere la prima potenza del tre; quello dell'ottantuno, è di esserne la potenza perfetta (33)". Presa in un senso letterale e matematico, la frase contiene due errori: 
- nove non è la prima potenza del tre, bensì la seconda; la prima potenza è infatti il tre medesimo; 
- ottantuno non è la terza potenza del tre (pari invece a ventisette) bensì la quarta potenza. Se, come ha proposto Quirino, si togliesse il 33 tra parentesi, permarrebbe pur sempre il primo errore. 
La frase è tuttavia corretta, se interpretata "ad sensum". Evola intendeva infatti dire: "Il significato del nove è di essere il quadrato del tre; quello dell'ottantuno e di esser, a sua volta, il quadrato del nove." Infatti Seneca, a proposito della perfezione dell'ottantuno, scriveva: "perfectum numerum quem novem novies multiplicata componiunt". 
Frater Petrus: Credo anch'io che Evola volesse esprimere il fatto che nel nove il tre è stato moltiplicato una sola volta per se stesso, mentre nell'ottantuno è stato moltiplicato tre volte per se stesso. Ha solo utilizzato in modo inesatto il termine potenza. Che la perfezione sia indicata da tre alla quarta (ottantuno), piuttosto che da tre alla terza (ventisette) si ricollega a quanto ha detto Massimo sulla maggior perfezione simboleggiata dal tetraskele rispetto al
triskele. Se infatti poniamo un tre in corrispondenza di ciascun braccio di questi due simboli e poi li moltiplichiamo tra loro, nel caso del triskele il prodotto sarà ventisette , che perciò (dato il significato complessivo del triskele) potrà sì esprimere un certo grado di perfezione, ma che non esce dai limiti della Natura. Nel caso del tetraskele i quattro tre daranno per prodotto ottantuno, che indicherà perciò il sovrannaturale (l'atto perfetto dello Spirito) che si aggiunge alla perfezione naturale. Si tratta, come dice Evola nel seguito del brano proposto da Quirino, del compimento dello Spirito, che nel rapporto con la Natura ritrova sè stesso; ma si ritrova (è bene sottolinearlo) "potenziato". In altri termini, non si tratta di uno svincolarsi dello Spirito dalla Natura, per rientrare semplicemente in sé stesso; tale disidentificazione potendo servire solo in via preliminare. Poi lo Spirito deve, per così dire, "sposare" la Natura (nozze alchimiche) e infine volgersi a dominarla. Il simbolismo occidentale delle "potenze" del Tre (cioè dello Spirito=Uno sommato alla Natura=Due), ha un suo equivalente nella nota frase del Tantrismo shivaita che "lo Spirito (simboleggiato da Shiva) è come un cadavere (shava) senza la sua Potenza (Shakti)". 
EA: Se si tiene presente quanto già è stato detto, nel Quaderno dedicato alla Porta Magica di Roma, appare chiaro il significato delle potenze del Tre, in relazione all'Opus alchimicum. Nell'uomo comune che, per la sua preponderante dipendenza dalla Natura, può dirsi "Uomo Naturale", il connubio tra Spirito e Natura ha dotato lo Spirito (Sole) di tre corpi di manifestazione nella Natura (Mercurio, Luna e Saturno), che con lo Spirito medesimo costituiscono i "quattro corpi" dell'Ermetismo. Le tre qualità della Natura (Prakriti) e cioè albedo (sattva), rubedo (rajas) e nigredo (tamas) non sono mai isolate, ma sempre mescolate, in varia proporzione: nel Mercurio prevale l'albedo, nella Luna rubedo, nel Saturno nigredo. Si tratta del primo Tre, "base" di tutte le successive eventuali "potenze". Se l'uomo rimane a questo stadio, pur essendo perfetto (trino) in quanto uomo, alla sua morte lo Spirito ritorna in sé stesso, abbandonando i tre corpi di manifestazione, che seguono destini inerenti alle rispettive qualità, così che non permane, nella Natura, alcunchè che possa dirsi (se non con scarsa motivazione e limitatamente al corpo mercuriale) appartenente a quell'individuo. 
Il primo passo dell'opus consiste nell'assumere il dominio del corpo mercuriale (trasformazione del mercurio in oro). Nel Mercurio predomina albedo, tuttavia in misura diversa nei suoi tre aspetti principali. Nella lunula superiore del simbolo del mercurio (intelletto ricettivo) albedo prevale nettamente. Nel cerchio col punto centrale (Egoità e Mente quale Sensorio comune) rubedo, pur seconda rispetto ad albedo, è in elevata proporzione. Nella croce sottostante (Elementi Elementanti o Elementi Sottili) è nigredo ad essere seconda ad albedo. 
Il dominio di queste tre mescolanze mercuriali costituisce il secondo Tre, che moltiplicato per il primo (la "base") produce il Nove, simbolo perciò, in tale ambito, del primo e più semplice nucleo di individualità, in grado di sopravvivere alla morte. Nel reincarnarsi o, più in generale, nel trasmigrare, questo nucleo (sole-mercurio) dipenderà ancora dai servigi della Natura, che dovrà fornirgli, tramite le comuni modalità, i corpi lunare e saturnio, ai quali non è ancora in grado di sopperire da solo. 
Il secondo passo consiste nell'assumere il dominio del corpo lunare (trasformazione dell'argento in oro). Nella Luna predomina rubedo ma, anche in questo caso, in diverse proporzioni, a seconda dei cicli ai quali è sottoposta la vitalità. La Luna crescente è simbolo di fasi, nelle quali albedo cresce progressivamente, pur rimanendo seconda rispetto a rubedo. La Luna calante è simbolo di fasi nelle quali nigredo cresce, pur rimanendo seconda rispetto a rubedo. La Luna Piena e la Luna Nera sono simboli di momenti di "transito" nei cicli della vitalità, nei quali rubedo, che è sempre dominante, inibisce la qualità che stava crescendo, stimolando la ricrescita dell'altra che era in diminuizione. Il dominio della crescita, della diminuizione e del transito degli aspetti vitali antagonisti costituisce il terzo Tre che, moltiplicato per il precedente Nove, produce il Ventisette. Questo secondo grado di realizzazione è ancora "nei limiti della Natura", in quanto il praticante non è ancora capace di darsi da sé un corpo grossolano di manifestazione (ma solo uno "sottile", cioè sole+mercurio+luna), così che, per assumerne uno, deve ancora prenderlo tra quelli prodotti normalmente dalla Natura. 
Il terzo passo consiste appunto nell'assumere il dominio del corpo saturnio (trasformazione del piombo in oro). In Saturno prevale nigredo, anche qui in diverse proporzioni. A questo livello grossolano, le mescolanze delle tre qualità vengono chiamate, dalla Tradizione, "Umori". In
Occidente gli umori sono chiamati: Flegma, Bile e Sangue; in India sono detti Flegma, Bile e Aria. Aria e Sangue si corrispondono simbolicamente, basti pensare che il secondo è veicolo della prima. I tre umori non vanno confusi con il concetto che ha di essi la medicina profana contemporanea. Per fare un esempio, l' "Aria", simboleggiando tutto ciò che ha natura vibratoria, comprende anche le oscillazioni elettromagnetiche e le trasmissioni nervose. Non possiamo, però, qui soffermarci sulle submodalità di questi umori, ci limiteremo a ricordare che, qui in Occidente, una delle più note è la distinzione tra "bile gialla" e "bile nera". Più importante è osservare che, nel flegma, prevale nettamente nigredo; nella bile, rubedo è seconda a nigredo; nel "sangue-aria", albedo è seconda a nigredo. Il dominio di questi tre Umori costituisce il quarto Tre che, moltiplicato per il precedente Ventisette, produce l'Ottantuno. L'adepto, giunto a questo punto, è "al di là della Natura"; non nel senso che è staccato da essa, ma nel senso che per manifestarsi, in uno qualunque dei suoi "corpi", non è più soggetto agli automatismi della Natura. 
  

6) DANTE E PITAGORA 
di Paolo Vinassa De Regny 
Fabritalp: Volendo approfondire l'uso del simbolismo pitagorico nell'opera di Dante, potrebbe essere utile leggere o rileggere assieme alcuni brani di "Dante e il simbolismo pitagorico" di Paolo Vinassa De Regny, F.lli Melita Editori, Milano, 1988. 
EA: Benissimo, ti aiuterò nella trascrizione. Si tratta dell'ultima edizione dell'opera: Paolo Vinassa de Regny- Dante e Pitagora - Gioacchino Albano, Milano,1956. Su questo autore segnalo la seguente nota di A. Boni, "Ricordo di Paolo Vinassa De Regny", in «Bollettino Società Geologica Italiana», LXXVII (1958), fasc.1, pp. 237 - 240. 
Paolo Emilio Vinassa De Regny, nacque a Firenze nel 1871. Studiò Scienze Naturali all'Università di Pisa, allievo del Canavari, fu attratto dallo studio della geologia e paleontologia. Nel 1902 divenne professore straordinario di Mineralogia e Geologia presso la Scuola Superiore Agraria di Perugia; fu poi a Catania dal 1908 al 1911 e a Parma dal 1911 al 1924. Vulcanologo durante l'eruzione dell'Etna del 1910 e volontario negli Alpini durante la prima guerra mondiale, dal 1924 fu a Pavia, alla stessa cattedra che fu dell'abate Antonio Stoppani (1824 - 1891) e di Torquato Taramelli (1845 - 1922), uno dei fondatori della Società Geologica Italiana. De Regny restò a Pavia dal 1941. Fu rettore dell'Ateneo di Pavia, socio dell'Accademia dei Lincei, dell'Accademia d'Italia e di altre importanti associazioni scientifiche; fu anche senatore del Regno. Ma De Regny fu soprattutto un geologo rilevatore, stratigrafo e tettonista. Esercitò la sua attività in Montenegro, in Libia e in Dancalia, regione di cui tracciò una prima carta geologica. Fondamentale la sua opera di paleontologo, tanto da essere richiesta anche all'estero, nello studio della fauna fossile di Timor e del Karakorum, scrisse un manuale di paleontologia (edito da Hoepli) su cui hanno studiato generazioni di studenti; dal 1897 al 1941 diresse, inoltre, la Rivista Italiana di Paleontologia. In campo geologico si dedicò alla geochimica, elaborando una teoria sulle relazioni fra le strutture atomiche e la frequenza e distribuzione degli elementi. E' ricordato dai molti geologi che furono suoi allievi come un grande divulgatore. Morì a Cavi di Lavagna nel 1957.
Estratti da  
VINASSA DE REGNY PAOLO 
 "Dante e Pitagora" 
  
1. - Il Numero  
Numeris quos in Scripturis 
esse sacratissimos 
et mysteriorum plenissimos 
dignissime credimus. 
AGOSTINO - Quæst. in Genesim - I, CIII 
Il concetto di numero è fondamentale nell'uomo, anche il meno evoluto. L'idea numerica più semplice è quella di avvertire una modificazione nella quantità di oggetti che cadono sotto i nostri sensi. Sembra che anche taluni animali, come certi uccelli in rapporto alla quantità delle uova, abbiano un vago concetto di numero come quantità , qualora questa venga cambiata. Ma esclusiva dell'uomo è la facoltà di contare. Il primo metodo di conteggio si è basato certamente sugli arti, specialmente le mani; cosà si è arrivati al dieci, base del sistema decimale. Se l'uomo avesse avuto sei dita per mano certamente avrebbe prevalso la numerazione duodecimale che, tra parentesi, sarebbe stata assai più comoda. La numerazione duodecimale è rimasta nel concetto di dozzina. Taluni popoli, ad esempio gli Esquimesi, si direbbe abbiano introdotto nel conteggio anche le dita dei piedi, arrivando cosà ad una numerazione vigesimale. Traccia di tale numerazione è rimasta anche nel francese. Ciò che dà un'inutile complicazione nell'espressione di un numero; ad esempio 92 in francese implica una moltiplicazione ed una somma: esso è difatti quatrevingtdouze, cioè: 4x20+12. Quando fu scoperta e introdotta la scrittura, i numeri, che prima erano indicati con semplici segni, vennero poi identificati con lettere alfabetiche; cosà, è ben noto, fecero ad esempio i Romani. Anzi la numerazione romana perdurò sino al secolo XV, benchè, già poco dopo il 1200, il mercante pisano Fibonacci, che fu anche valente matematico, avesse portato dall'Oriente la numerazione indiana, impropriamente detta araba. La scienza del numero difatti, nata forse in Grecia, passò in India e dall'India agli arabi. Questi ebbero anzi grandi matematici e diedero il nome all'algebra, parola la cui derivazione dall'arabo (art. al) è chiarissima. Fu questa numerazione che diede modo di sviluppare in modo straordinario specialmente l'aritmetica. Infatti coi numeri letterali romani perfino le operazioni fondamentali erano di una difficoltà enorme. E' noto un aneddoto relativo ad un mercante olandese del Medio Evo, che voleva far studiare il figlio, e che chiese consiglio ai dotti del tempo. 
 «Se volete che vostro figlio impari l'addizione e la sottrazione - gli fu risposto - potete mandarlo in un'Università germanica; ma se pretendete che sappia fare anche la moltiplicazione e la divisione occorre che lo mandiate in un'Università italiana ». 
Dal quale aneddoto risulta non solo la stima di cui, nel Medio Evo, godevano le Università  italiane, ma anche la grande difficoltà che presentavano le due ultime operazioni, che oggi i nostri bimbi eseguiscono nelle prime classi elementari (1). 
Nell'antichità dunque l'aritmetica, per noi assai facile, era una scienza alta ed astrusa, tanto che rimase riservata solo ad alcuni ingegni superiori ed in modo speciale alla casta sacerdotale.
Nell'India, che forse fu erede della scienza aritmetica italo-greca, detenevano i misteri del numero i sacerdoti brahmani. Vedremo presto che lo stesso era avvenuto in Egitto. 
Retaggio dunque spesso esclusivo del sacerdozio, il numero assunse quindi, sino dall'inizio, un significato sacro, divino; ed al numero ed ai suoi simboli venne cosà dato un contenuto mistico. 
Come si è accennato, i cosiddetti numeri arabi, la cui introduzione in Europa si deve al Fibonacci, tardarono molto ad essere adottati dal pubblico. Ed anche per questo sistema di numerazione perdurò il mistero. Il sistema aritmetico moderno, detto di posizione, si originò per la scoperta, forse di un ignoto indiano, che rese facili tutte le operazioni introducendo il simbolo dello zero. Fu questa una delle più grandi scoperte dell'umanità . Lo zero, che ha vari significati in aritmetica, pel pubblico grosso sta a rappresentare il nulla. E invece non è affatto cosà. Lo zero fu destinato, all'inizio, a segnare un vuoto. Era cioè il segno che indica come sul pallottoliere (uno dei più antichi strumenti di calcolo, usato però anche oggi dai popoli orientali) una determinata fila era vuota. Facciamo un esempio. Se su di un pallottoliere risultavano su cinque file le cifre 8, 3, 5, non si sapeva come scriverle, in modo da dare un concetto della loro posizione. Poteva aversi 83005, oppure 80305 o anche 80035. L'indicazione, mediante una linea o un circoletto delle file vuote del pallottoliere, segnava la posizione in esso delle varie cifre, e quindi il valore diverso del numero ottenuto. Nacque cosà l'aritmetica detta appunto di posizione, per merito della quale le operazioni, che colle lettere numeriche risultavano complicatissime, si resero alla portata di tutti. 
Questo zero portò, come si è detto, la rivoluzione nell'aritmetica e cosà apparve come qualcosa di miracoloso. Da questo concetto mistico si ebbero una quantità di espressioni rimaste nel linguaggio, e che appunto accennano ad un che di segreto, di misterioso. Gli arabi chiamarono lo zero siphr, che nel latino divenne zephr (da cui zero); per altre lingue "siphr" divenne invece  "cifra". Che poi il nuovo sistema di numerazione, che facilitava le operazioni aritmetiche, fosse qualcosa di misterioso si rileva dalle locuzioni derivate da siphr, cioè: in cifra, decifrare ecc., le quali tutte indicano qualcosa di segreto. E questo tanto più che, come si è visto, la numerazione araba fu ostacolata dai misoneisti, dai tradizionalisti e perfino proibita dalla Chiesa. Fu in un Consiglio di Cardinali del 1299 che venne espressamente proibito l'uso delle cifre arabe. Anche l'Arte maggiore dei commercianti di Calimala nello stesso anno emise un analogo provvedimento. Ma è certo che molti mercanti usavano il nuovo sistema in segreto. Queste proibizioni contribuirono ad aumentare il misterioso nel numero. Dante, tradizionalista come tutti i sapienti del suo secolo, benchè già da tempo taluni seguissero la nuova numerazione, forse la ignorava; certo non ne tenne mai conto, mantenendosi costantemente fedele alla numerazione romana. 
A proposito di questa numerazione occorre una breve digressione. All'inizio quasi certamente le indicazioni numeriche si fecero non con lettere ma con segni. è naturale che il segno uno fosse dato da un tratto più o meno verticale. Dopo l'uno veniva la decina, che si segnava con due tratti incrociati. Anche oggi i contadini analfabeti segnano i sacchi, i barili, in questo modo. Il centinaio era indicato con tre segni angolari e il migliaio con quattro segni a zig-zag. Oltre il migliaio non si andava. I segni quindi erano quelli indicati nella figura 1: 
  

fig. 1 
Se osserviamo tali segni si vede chiaramente che l'uno è analogo alla lettera I, il dieci alla X, il cento, arrotondato, alla lettera C ed il mille alla M. Sono dunque quattro le lettere numeriche fondamentali. Ma tutti sanno che esistono anche le lettere V, L e D, per 5, 50 e 500, che sono la
metà di dieci, di cento e di mille. Tali lettere sono pure derivate dai segni precedenti. Difatti, dividendo meccanicamente per mezzo di un tratto orizzontale il segno del dieci, vien fuori una V, che è il dimezzamento della X; e tagliando ugualmente un cento, C, angoloso, vien fuori una L. Tagliando invece verticalmente il segno delle migliaia ne riesce una specie di gancio, che, arrotondato, si può identificare con una D. 
Risulta dunque che le vere lettere numeriche sono quattro e solamente quattro, poichè le altre sono il dimezzamento meccanico di esse. Ora queste quattro lettere, I, X, C e M, occupano nell'alfabeto una posizione che ha un valore numerico sacro, mistico. La I è la nona lettera dell'alfabeto. E poichè l'uno è, come meglio vedremo, il logos, il numero non-numero ma origine di tutti i numeri, poichè è quello che moltiplicato o diviso per se stesso o elevato a qualsiasi potenza resta sempre uno, è il simbolo di Dio. Molti casi abbiamo che confermano questa idea. Il Valli (2) cita una figura di Francesco da Barberino, che si fa raffigurare inginocchiato davanti ad una lettera iniziale di un suo capitolo, che è appunto una I. E Dante ci dice che: «I si chiamava in terra il Sommo Bene ». E ciò in opposizione a quanto scrisse nel "De Vulgari Eloquentia " ove il nome di Dio è indicato con El. Ma El è l'ebraico Eli, mentre la lingua usata da Adamo è scomparsa. La scelta di I per il nomen Domini si deve al fatto che tale lettera, come si è detto, è anche l'Uno, cioè Dio. Ubertino da Casale afferma che I è giustamente il nomen Domini perchè è la mediana delle vocali e simboleggia quindi il Verbo tra il Padre e lo Spirito. Nè si deve dimenticare che coll'I si forma il Triunus, il III, simbolo, secondo Agostino, del Dio Uno e Trino. Può interessare il fatto che anche Laotseu, 600 anni prima di Cristo, dava grande importanza all'1. 
La X è la ventunesima lettera dell'alfabeto, cioè tre volte il misterioso sette. Appunto perchè il sette è il mistero, in matematica l'incognita si indicò con x. Il centinaio ha colla C la terza lettera, e finalmente l'ultima, la M, occupa il dodicesimo posto e vedremo quanto il 12 sia numero mistico. 
Dante queste lettere usava nei suoi computi e ad esse dava somma importanza. Quando si voglia parlare di numerismo dantesco bisogna sempre tener presente la numerazione letterale romana e non la nostra araba, che Dante non conosceva, o che non volle forse conoscere. 
(1)Se ne può dare un esempio. Se si dovesse moltiplicare 1001 per 288 (cioè in cifre romane MI per CCLXXXVIII) o dividere l'uno per l'altro detti numeri, ci troveremmo davanti ad un problema per noi oggi, se non assolutamente, certo difficilmente solubile. 
(2)Valli, Il linguaggio segreto dei Fedeli d'Amore. Note aggiunte, pag. 121. 
2. - Pitagora e i Pitagorici  
Una delle più alte manifestazioni filosofico-scientifiche si affermava, seicento anni prima di Cristo, a Crotone per merito di Pitagora. Si impose difatti allora la filosofia del numero-idea, vanto della solare, armonica civiltà mediterranea, italica. Non si trattava pei pitagorici di reconditi e cervellotici significati cabalistici. Fu gloria di Pitagora di fare assurgere quasi a religione il numero. 
Pitagora, il filosofo scienziato un po' mitico, che i suoi seguaci considerarono un semidio, è celebre per sè e più che altro per la sua scuola, che continuò a lungo dopo la sua morte; e che fu mistica, iniziatica, retta dal giuramento della sacra tetractis, la quaternità . I pitagorici adoravano difatti questa divina tetrade, costituita da 1, 2, 3, 4, la cui somma dava 10. Riporto dal Dantzig (3) la preghiera dei pitagorici alla Tetractis: «Benedici a noi, o numero divino, tu da cui derivano gli dei e gli uomini. O santa, santa Tetrade, tu che contieni la radice, la sorgente dell'eterno flusso della creazione. Il numero divino si inizia coll'unità pura e profonda, e raggiunge il quattro sacro; poi produce la matrice di tutto, quella che tutto comprende, che tutto collega; il primo nato, quello che giammai devia, che non affatica, il sacro dieci, che ha in sè la
chiave di tutte le cose». 
Oltre alle speculazioni filosofiche sul numero si deve ai pitagorici la fondazione del metodo sperimentale, duemila anni prima di Galileo; e inoltre il concetto di fisica-matematica, l'idea di infinitesimo, il teorema detto appunto di Pitagora, e, nella teoria delle proporzioni, la sezione aurea, base dell'architettura e delle arti figurative sino a Leonardo almeno. Non certo oggi. è un pitagorico, Parmenide, che dimostrò sferica la Terra. E un altro pitagorico, Filolao, insegna che la Terra non è al centro dell'Universo. Aristarco nel 300 a.C. lo segue. Ma questa esatta opinione dei grandi pitagorici viene sommersa dalla dottrina geocentrica di Tolomeo. Occorreranno i genî di Copernico e di Galileo per farla rivivere. 
Pitagora fu dunque uno scienziato pei suoi tempi veramente sommo, ma fu anche il filosofo che applicò il numero all'Universo. Il numero nel pitagorismo non è una quantità astratta ma una virtù intrinseca ed attiva dell'Uno Supremo, Dio, sorgente dell'armonia universale. Il numero pei pitagorici era perciò l'essenza delle cose, poichè il numero è dovunque. L'Universo esiste in grazia del numero; il Cosmos (nome proposto da Pitagora) non solo è ordine (4) matematico ma è altresà bellezza, armonia, poichè armonia e ordine sono inseparabili. 
La scuola pitagorica ha portato l'armonia dei suoni anche nei cieli. I pianeti distano, pei pitagorici, dello stesso intervallo proporzionale, che la scuola pitagorica aveva dimostrato sperimentalmente esistere tra le note musicali. Le sfere celesti perciò risuonavano di una perfetta armonia. E all'idea pitagorica accede Dante, il quale appena iniziata la sua salita ai cieli resta attonito non solo per l'enorme luce ma anche per la magica armonia musicale dovuta a Colui che tutto muove. E per tutto il Paradiso si avrà sempre luce, canto, suono, armonia fuori dell'umano. 
Pitagora non lasciò alcun trattato: difatti la sua scuola si basava solo sull'insegnamento orale agli iniziati. Fu primo Filolao, discepolo di Pitagora, che coi suoi scritti svelò una parte almeno degli insegnamenti del maestro. Filolao afferma che armonia e numero non sopportano nè comportano errori. Si deve a Filolao il concetto di concordia discors, avendo egli asserito che l'armonia è l'unità del multiplo, è l'accordo del discordante, il nostro contrappunto musicale. Lo stesso autore scrive che «tutte le cose che sono a nostra conoscenza hanno un numero; poichè è impossibile che qualsiasi cosa possa esser conosciuta o immaginata senza numero ». 
Pei pitagorici ogni cosa fisica è decadica, poichè, come dice Teone Smirneo, la decade racchiude in sè pasan füsin; ogni proprietà ed essenza fisica. Ne riparleremo. E Temisto asserisce che i dieci numeri erano eideitikoi, formativi. Secondo Porfirio poi era dovere dell'uomo di combattere sempre l'ametrion, la mancanza di simmetrie nelle cose. 
La scuola pitagorica ha pure un altro vanto: quello di avere identificato aritmetica e geometria eguagliando l'unità , origine di tutti i numeri, al punto, origine di tutte le figure. Da ciò l'importanza dei primi quattro numeri e corrispondenti punti, per cui si potevano costruire tutte le figure, e la cui somma dava il perfetto dieci. 
I pitagorici, che avevano trovato sperimentalmente il rapporto dei suoni, trovarono pure che le figure geometriche soggette al tatto ed alla vista erano perfezione di numero. Circolo, sfera e figure poligonali regolari, tutte costruibili con squadra e compasso, erano gli elementi con cui il Dio Supremo aveva costruito armonicamente l'Universo (5). 
Grandioso è pertanto il concetto dei pitagorici di far significare al numero un'idea. Da essi venne appunto il concetto di numero-idea, concetto che è pure di Platone. Queste concezioni sono la vera grandezza della scuola pitagorica, poichè, come dice lo Chaignet, concepire la proprietà  dei numeri è matematica, ma scorgere il rapporto tra numero ed essere è profonda filosofia. Ed un altro ammiratore dei pitagorici, Barthelemy Saint Hilaire (6), chiama gloria della scuola l'idea pitagorica, che la natura fisica si riduca tutta a figure geometriche e queste a numeri, scoprendo
in tutte le armonie della Natura le armonie musicali, i cui rapporti si risolvono con numeri proporzionali. 
In Italia per lungo tempo non si è data quasi importanza a Pitagora, questo colosso del nostro pensiero mediterraneo, tutti occupati come eravamo a correr dietro ai nebulosi filosofi nordici. Fortunatamente oggi si torna a lui. E ne fanno fede il volume dell'Alessio e più che altro un poderoso studio del Capparelli, di cui è comparso da non molto il primo volume; indicati entrambi nell'elenco bibliografico. 
Ma torniamo adesso all'argomento che più interessa, quello cioè numerico, relativo alla Tetractis. Dato il concetto pitagorico dell'uno-punto, la tetractis si rappresentava anche con un triangolo perfetto; come indica l'annessa figura 2. Da ogni angolo si sale da 1 a 4; la somma dei punti è 10, numero che tutto comprende. 
  

fig. 2 
L'indicazione del numero coi punti è rimasto anche nel nostro linguaggio matematico col termine che noi diciamo quadrato, cubo ecc. Così 3 ² è uguale a 9; ma segnato coi punti risulta precisamente un quadrato, come indica la figura 3. Lo stesso si dica del cubo. Il quadrato però aveva anche un altro nome; era la dünamics, la potenza, nome che è rimasto anche nella nostra nomenclatura aritmetica. 
  

fig. 3 
Quanto al valore dei componenti la tetractis, possiamo osservare che l'uno non è un numero; esso è il principio di tutto; en archà pòinton ha in sè tutto ed è pur sempre uno: è la normale immateriale, l'idea, il logos. Ma insieme è anche il punto, origine ed inizio di tutte le figure piane e solide. Nell'Uno e nel Punto è adombrato il Creatore. Dice Severino Boezio ( "Ars geometrica ", pag. 397): Primus autem numerus est binarius; unitas enim... numerus non est, sed fons et origo numerorum. 
Un verso di Dante (Par. XV, 57) parrebbe banale: esso dice: «raia da l'un, se si conosce, il cinque e il sei ». Sembra un'asserzione senza scopo: ma essa è pitagorica: ogni numero deriva, raggia, dall'uno, se ben si considera, se ben si conosce. Son quasi le parole di Boezio. Ma questa idea è diffusa. E la troviamo anche negli antichi filosofi cinesi, vari secoli prima di Cristo. Per Hoi-nan-tseu l'uno è la radice di tutte le cose; per Wei-kiao esso è la sostanza della ragione; mentre per Lao-tseu è la ragione che produce l'uno. Per molti altri filosofi cinesi l'uno è la monade che tutto produce. 
Il due è perciò il vero primo numero: da esso sia con la sua somma 2+2, sia colla moltiplicazione 2x2, sia colla sua potenza 2 ² si genera sempre il perfetto 4. Ma contemporaneamente il 2 è da questi generato (4-2=4:2=radice di 4=2). Il due è la lunghezza, è la linea terminata da due punti opposti; esso è perciò l'origine delle antinomie, dei contrari dello stesso tipo: bene e male, caldo e freddo ecc. 
Il tre è il primo numero dispari (poichè, come si è visto, l'uno non è vero numero). Ma il tre è
anche la più semplice superficie chiusa in un'area, il triangolo coi tre punti ai vertici. Ora il triangolo è l'origine delle figure piane, che tutte possono risolversi in tanti triangoli; in essi abbiamo lunghezza e larghezza. Ed esso è pure la faccia della prima e più semplice figura solida, il tetraedro, connesso al quattro. 
Il quattro, generato dal due e generatore dello stesso due, è il prodotto di due fattori uguali (2x2) e cioè l'isos isachis; geometricamente ci dà il tetraedro (il tetragono di Dante) con tre punti in un piano e il quarto fuori. Il tetraedro è la figura geometrica più semplice che chiuda lo spazio a tre dimensioni. Esso, formato da quattro triangoli, è l'origine delle figure solide che tutte si possono risolvere in tetraedri. In esso abbiamo le tre dimensioni del nostro mondo fisico: altezza, lunghezza, larghezza. La figura 4 dà un'idea di questi fatti: 
  

fig. 4 
La somma dell'uno, del due, del tre e del quattro dà il dieci, la decade perfetta, che comprende l'Universo fisico. Si ha cosà la sacra tetractis su cui giuravano i pitagorici, e che non era il quattro, come alcuni hanno supposto, ma il complesso dei primi quattro numeri, nei quali era compreso il punto, la linea, il triangolo e il tetraedro, che andavano cioè dal punto immateriale sino ai corpi con altezza, larghezza e spessore: pasan füsin. 
Nel giuramento pitagorico questa perfetta tetractis, che si assommava nella decade, è detta  «sorgente dell'inesauribile natura ». E nel commento di Jeroele ai versi aurei (Ed. Carabba, pag. 47) si dice che la «quaternità è la fonte dell'eterno ordine delle cose ». Bisogna poi ricordare che pei pitagorici la decade non era formata da dieci numeri successivi come la nostra decina, ma era la somma dell'unità coi tre numeri fondamentali, ed era essa stessa unità . Ogni numero superiore al dieci era formato da varie decadi a sè stanti; difatti pei pitagorici, come unità di misura, non si andava oltre il dieci, la tetractis. Nel già citato commento di Jeroele (pag. 122) si dice che «l'intervallo finito del numero è la decade...; ma il valore, la virtù della decade è la sua quaternità ». 
Dante pure accede a questa idea del dieci, poichè dice nel Convivio (2, XIV, 3) dal diece in su non si va se non esso diece alterando (nel senso latino) cogli altri nove e con sè stesso. 
Ma con questo non è terminato il numerismo pitagorico. Pitagora, difatti, da un suo probabile viaggio in Egitto portò un altro principio geometrico, che è anzi quello che lo ha reso celebre anche al pubblico mediamente cólto. Ed è il noto triangolo rettangolo, che porta il suo nome, e che venne considerato mistico, sacro. Questo triangolo a lati speciali non è però una sua scoperta. Già gli Assiro-babilonesi, duemila anni avanti Cristo, ma specialmente gli Egiziani lo conoscevano. Vi era anzi in Egitto una casta sacerdotale, gli Arpedonapti, addetti all'ufficio di tracciare perpendicolari e contorni geometrici esatti per edifici e proprietà . Dalla storia della matematica sappiamo in qual modo essi riuscirono a tracciare un triangolo esattamente rettangolo. Una corda veniva divisa in dodici parti uguali ed i suoi due capi assicurati ad un piolo. Si poneva poi un secondo piolo in corrispondenza della divisione 3, e quindi un terzo alla divisione 7 in modo che la corda risultasse tesa. Il triangolo cosà formato risultava perfettamente rettangolo. 
Se Pitagora conosceva, come certamente conosceva, questo procedimento egiziano, sembra però esclusivamente opera sua l'aver notato che i tre numeri consecutivi 3, 4 e 5 dei due cateti e dell'ipotenusa erano i soli che sussistessero appunto cosà consecutivi. Sua è pure la constatazione delle relazione: 3 ²+4 ²= 5 ². Cioè il ben noto teorema detto appunto di Pitagora,
che cioè la somma dell'area dei due quadrati costruiti sui cateti è uguale all'area del quadrato costruito sull'ipotenusa. La dimostrazione geometrica, che mette in figura la relazione numerica, pare sia dovuta ad Euclide. Ora da questa relazione sussiste pure che un triangolo rettangolo, che abbia un lato (cateto) lungo 3 e l'altro cateto lungo 4, ha necessariamente il terzo lato (ipotenusa) lungo 5. Questo triangolo coi lati 3, 4 e 5 è un triangolo speciale, sacro; e Platone lo pose ad emblema della sua Repubblica. Plutarco, pitagorico esso pure (7), dice (De Iside et Osiride) che la Trinità egizia era rappresentata da questo triangolo. Il cateto 4 era la base, Osiride, il cateto verticale, 3, era Iside e l'ipotenuta, 5, Oro (8). In altro passo lo stesso Plutarco chiamò questo triangolo: il più bello di tutti. Sussiste anche il fatto che non esiste altra serie di numeri consecutivi per le lunghezze dei lati di un triangolo rettangolo all'infuori di questa serie 3, 4 e 5. Non possono perciò aversi serie come 4, 5, 6 oppure 5, 6, 7 ecc. (9). Da ciò l'essenza filosofica mistica di questi tre numeri la cui somma 12 è, come il 10 della Tetractis, numero di alta perfezione (10). 
Per la scoperta di questa relazione dei tre numeri 3, 4, 5 e delle loro proprietà , Pitagora espresse la sua gratitudine alla Divinità , che gli aveva manifestato questa verità straordinaria, sacrificando, secondo Apollodoro, un'ecatombe. Ma poichè Pitagora era vegetariano, la leggenda non regge. Ha quindi maggior valore l'affermazione di Porfirio che il sacrifizio fu simbolico mediante una figura di bue composta da farina di farro. L'influenza pitagorica si rileva anche dalla numerazione latina. Il due è il numerus binarius; il tre il ternarius; poi si ha il quaternarius... il denarius ecc. Ma per l'Uno si ha unitas e non unarius. Ciò che conferma, col documento eminente probatorio della lingua, come l'uno fosse considerato quale entità a sè e diversa dal rimanente dei numeri. 
I numeri del triangolo sacro hanno un significato non solo nella loro successione e nella loro somma totale, ma anche sommati due a due. Cosà il 3+4 dà 7. Il sette è l'ebdomade, è il numerus virginalis, quello cioè che non è generato e non genera. Non ha madre perchè è numero primo, indivisibile. Non genera, è verginale, perchè, moltiplicato per il numero minore possibile, il 2 dà il 14, che è oltre la decade, è cioè la decade più quattro. La stessa proprietà di non generare ha anche il 6, che moltiplicato per 2 dà 12, oltre la decade; ma il 6 è generato dal 2 e dal 3; non è quindi senza madre e non è cosà misterioso come il 7, che fu sempre, in parecchie religioni, ed anche nella nostra, considerato appunto come misteriale. 
Sommando il 3 col 5 si ha 8. Ora 8 è il doppio del perfetto 4, è anche il primo numero cubico possibile (2 ³=8); è cioè il primo numero che esprime potenza di potenza. Ma è anche l'unione dell'origine dei numeri, l'uno, col numero vergine, il sette. è pertanto numero sacro e vedremo come lo abbiano adoperato i numeristi cattolici, come Sant'Ambrogio. 
Sommando finalmente il 4 col 5 si ha il perfetto nove, che è la dinamis, la potenza del già  perfetto tre. 
Abbiamo cosà, da tempi antichissimi, un complesso di numeri di un significato speciale mistico, accolto da numerosi adepti, i quali si sono continuati sino a noi. E posso dire sino a noi, poichè anche il D'Annunzio era talvolta numerista. Lo prova la stesura della Laus Vitæ ove predomina il misterioso sette. Sono difatti 8400 versi (7x1200) distribuiti in 21 (3x7) canti e in 400 strofe ciascuna di 21 versi. Ma torniamo agli antichi. 
(3)Dantzig, Le nombre. Payot, Paris 1931, pag. 127. 
(4)Dice Eustachio (Ad Iliad., I, 16): Kosmos gar e taxis: il mondo è ordine. (5)Il fatto che la scuola pitagorica era iniziatica e segreta fece sà che col tempo si ebbero una quantità di sètte, continuatesi poi per secoli, affermatesi anche a Roma, come ne fa fede la Basilica di Prima Porta. Esse terminano poi con gli epigoni frammassoni, seguaci solo formalmente dei numeri mistici, della squadra, del compasso, come pure del grande architetto. Dato il periodo che questo misticismo portava in sè, la Chiesa cattolica è sempre stata contraria
a queste sètte nascoste, di tradizione, non di essenza, pitagorica. Tale opposizione era viva specialmente al tempo dei dicitori in rima, quali erano i «Fedeli d'Amore », di cui faceva parte, ma poi «parte per sè stesso » anche Dante. Sui Fedeli, sulla loro opera, sul loro linguaggio si consulti la magistrale opera del Valli e i recenti e documentati lavori del Ricolfi, pubblicati specialmente nella Biblioteca della Nuova Rivista storica. 
(6)Phytagore et la phylosophie pytagoricienne, Paris, 1875. 
(7)Non si potrebbe, anche oggi, da un fisico esprimere una più perfetta definizione della monade, l'elemento fisico elementare costituente, che non quella data dai pitagorici. Questa monade, questo quid integrante è il «punto immateriale posto in una determinata posizione ». Si potrebbe dire senz'altro: il punto situato. E da ciò pure si rileva che fu Pitagora a stabilire la discontinuità della materia. 
(8)Bisogna ricordare che l'Universo pitagorico, retto dal numero intero, è l'Universo sensibile, quello della vita quotidiana dei nostri sensi, della realtà comune. Le quantità irrazionali, secondo i pitagorici, appartengono al mondo dell'Infinito. 
(9)Plutarco, Opuscoli morali. Iside e Osiride. Trad. Adriani, VI, 310, Firenze, Piatti, 1821. (10)Boezio segna altri numeri interessanti per questi lati come: 6, 8, 10; 15, 20, 25; ma essi rientrano tutti nell'espressione generale: n3, n4, n5, cioè multipli del 3, 4, 5. è interessane notare che anche in talune chiese si è mantenuto, forse avendone però dimenticato il significato originario, questo numero 12 diviso in 3+4+5. Si suona l'alba con dodici rintocchi, e certe volte separati nei tre numeri sacri. Cosà in Santa Maria sopra Minerva, a Roma, l'alba viene appunto suonata con tre, poi quattro, poi cinque colpi di campana. 
3.-Virgilio e i Latini  
Le linee fondamentali sin qui accennate del pitagorismo son chiare in Platone (11), il cui profondissimo dialogo Timeo ne è tutto permeato. Ma di questo non occorre parlare per non fare inutile sfoggio di erudizione. Ricorderemo tra i pitagorici, come si è già detto, il nome di Plutarco, che, nei suoi opuscoli morali, è prettamente numerista. Tra i latini imbevuti di pitagorismo ricordiamo Cicerone. L'eclettico filosofo fu pitagorico, forse in seguito al suo periodo di governatorato a Tarso; poichè a Tarso confluiva tutto quanto aveva rapporto alla mistica orientale. Furono pitagorici numeristi Ovidio, che mette spesso in evidenza il tre e nei Fasti segnala il dieci e i suoi multipli come fausti per Roma. Fu numerista Apuleio che dice del Sette: Eum numerum præcipue religionibus optissimum divinus ille Pythagoras prodidit. L'idillio di Ausonio verte tutto sul tre e anche Orazio (Odi III; 19) canta: Tribus aut novem miscentur cyathis pocula commodis. E Seneca, a proposito dell'81, scriveva: perfectum numerum quem novem novies multiplicata componiunt. Basterebbe il VI dell'Eneide per rilevare tutto il pitagorismo di Virgilio; ma egli fu anche il più perfetto numerista tra i latini. In modo speciale appare in Virgilio il sette, diviso spesso in tre e quattro. Il terque quaterque beati (Eneide, 1, 94) è ben noto. Ma una espressione analoga si ha anche nelle Georgiche (1, 410) col ter gutture voce aut quater ingeminat, e ancora nell'Eneide (IV, 587) si legge: "Terque quaterque manu pectus percussa ". Questa divisione del 3 e 4 era rimasta anche nel Medio Evo nel Trivio e Quadrivio della cultura. 
Del numerismo in Virgilio non so che alcuno si sia espressamente occupato, benchè esso sia manifesto. Vi accenno sommariamente. Dodici, numero sacro, sono i libri del poema. Dodici gli avvoltoi visti da Romolo. Nel testo predomina in modo assoluto il 3 coi suoi multipli: tre volte tre, tre volte quattro, tre volte cinque, tre volte dieci, tre volte cento. Il 30 è indicato dal numero dei porcellini che Enea vede là dove sarà costruita Roma. Più raro il quattro, sia come tale, sia quattro più quattro. Ma il numero del mistero, il sette, viene spesso ripetuto, anzi è il primo a comparire nel poema. Sino dal primo libro ci si presentano «sette e sette leggiadre ninfe e belle ». Enea si ricovera coi sette compagni superstiti, combatte cogli avversari delle sette navi e tutti e sette distende a terra. I profughi vanno raminghi, secondo la profezia, per sette anni. Ai funerali di Anchise il serpe, animale simbolico e mistico, per sette volte e con sette giri si avvolge al tumulo. Sette sono i «non domi giovenchi ». Nel nono libro compaiono i sette rami del Nilo; sette e sette sono i Rutuli, capitani egregi. Nel decimo libro troviamo i sette figli di
Forco e sette sono i dardi avvelenati. Poi nel dodicesimo libro il rinforzato scudo è trapassato nei suoi sette doppi. Cosà l'Eneide comincia col sette e si chiude col sette. 
Ma questa ebdomade torna predominante nella celebre Egloga quarta, su cui tanto si è scritto, e di cui l'opera del Carcopino (12) è forse l'illustrazione migliore. Tale Egloga è un riecheggiamento dell' «Anno grande » della tradizione pitagorica e sibillica. I cristiani interpretarono invece quell'Egloga come canto messianico; per essa Virgilio nel Medio Evo fu considerato profeta. 
L'Egloga è nettamente ebdomadica nella sua stesura, ed in essa si ha anche la ripartizione in trivio e quadrivio. La bella poesia comincia difatti con tre versi, cui seguono due strofe di sette versi ciascuna, poi un gruppo di altri ventotto (4x7) versi. Vengono poi quattro versi, che coi primi tre (terque quaterque) formano ancora sette e finalmente la poesia si chiude con altre due strofe di sette versi ciascuna. In tutto si hanno cioè 63 versi. Ora il 63 è dato da nove volte sette. Esso è un numero mistico, che aveva un suo aggettivo speciale. Questo aggettivo, perduto però il suo significato numerico mistico, dura anche oggi nella nostra lingua: è l'aggettivo climaterico. Applicato alla vita umana, il 63, anno climaterico (13), era un anno mistico, che occorreva superare per aver lunga vita. Augusto, scrivendo al nipote, si rallegra difatti con sè stesso per aver ormai superato l'anno climaterico. Si vede dunque quanta influenza il pitagorismo avesse nel mondo romano e come Virgilio ne sia stato uno dei principali rappresentanti. 
Dante riconosce in Virgilio il suo maestro e il suo autore e dice che da lui ha ripreso «lo bello stilo » che gli ha fatto onore. Su questo «bello stilo » si è scritto e discusso con risultati assai meschini. Si può considerare la questione anche sotto il nuovo punto di vista numeristico. L'analogia tra Virgilio e Dante nell'espressione ermetica, numeristica, potrebbe far ritenere che  «lo bello stilo » sia da riportare a questo modo di esprimersi. Ma sarebbe un'osservazione forse troppo sottile. 
Tutti i commentatori si sono lambiccati il cervello per trovar modo di accordare lo stile di Virgilio e quello di Dante, che difficilmente si potrebbe immaginare più diverso, qualora per stile si intenda il modo di esprimersi scrivendo. 
Chi asserisce, come lo Scartazzini, che Dante con quelle parole voglia alludere alla sua opera Monarchia; chi invece, e sono i più, dopo aver ricordato le parole del De Vulgari Eloquentia, vuole che «lo bello stilo » sia quello tragico, che Dante adoprò nelle sue canzoni. 
Vediamo per prima cosa quale tra le opere di Dante gli abbia fatto onore, naturalmente prima della Commedia. Mi sembra che il trattato politico Monarchia sia assolutamente da escludere. In ogni caso riterrei piuttosto che si tratti della "Vita nova " con le canzoni, che gli procurarono risposte più che onorevoli e lusinghiere da parte dei dicitori in rima e dei «Fedeli d'Amore », e che anche Bonagiunta ricorda a lode nel Purgatorio. Quindi «lo bello stilo » dantesco che gli ha fatto onore, se si tratta di modo di scrivere, potrebbe essere il suo parlare chiuso, sottile, diciamo pure senz'altro, il suo modo di esprimersi in un linguaggio mistico, numeristico, ermetico. Sebbene il numerismo e il parlare sottile non sia cosà completo e perfetto nelle altre opere dantesche come nella Commedia, pure esso è innegabile nella prosa della Vita nova, che è tutta ispirata, mistica ed ermetica, e anche nelle canzoni, e specialmente in quelle a cui è nato lo «stil novo ». 
Vediamo ad esempio come siano disposte le composizioni nel misterioso libretto della Vita nova. Si hanno prima dieci sonetti e brevi ballate, poi una canzone, poi altri quattro sonetti, infine una canzone mediana di importantissimo argomento; ad essa seguono, simmetrici, altri quattro sonetti, poi ancora una canzone e finalmente, per terminare, un'altra serie di 10 sonetti o brevi componimenti. Si ha cosà la successione: 10+1+4+1+10, assolutamente simmetrica. E questo nessuno credo vorrà dire che sia un caso. Nè credo possa attribuire a caso che le
visioni della Vita nova sono precisamente sette. Perciò l'ipotesi di riportare l'espressione «bello stilo » al modo di esprimersi ermetico cui abbiamo accennato potrebbe trovare una conferma. Ma non credo affatto che col «bello stilo » Dante abbia voluto alludere solo allo stile letterario. Nella nostra lingua (e anche nella francese) stile è pure modo di vita, modo di comportarsi. Ora Dante seguà, da adulto, uno stile di vita analogo a quello di Virgilio. Onesti, dignitosi, austeri e soprattutto alieni dalla volgarità : schivi di onori, entrambi i poeti riconobbero una sola superiorità politica, quella dell'Impero. Come Virgilio, anche Dante fu tremendamente solo, isolato non tanto nel modo di pensare ma anche in quello di comportarsi. Come Virgilio, anche Dante ebbe altissimo il concetto della moralità della vita. E fu Virgilio che col suo insegnamento, il suo esempio allontanò Dante da certe forme di volgarità , come la tenzone con Forese, e lo portò su di una nuova via, gli fece assumere uno stile più adeguato all'austerità , alla signorilità nella vita. 
(11) Sulle idee platoniche a questo riguardo è interessante: Robin, La thèorie platonicienne des idèes et des nombres. Paris, Alcan, 1918. 
(12) Carcopino, Virgile et le mysthère de la IV èclogue. Paris, Artisan du livre, 1930. (13) Vi era pure un altro climaterico di minore importanza, cioè il primo climaterico, il 35, che è dato da 5x7, e che compare anche in Dante. 
Prima di passare agli scrittori cattolici numeristi ricordiamo cosà di passata che furon pitagorici: Marsilio Ficino e, più ancora, Pico della Mirandola: a lui si deve la definizione dell'unità , come punto infinito di tutti i numeri e completamento di qualsiasi cosa. Anche il Cardinale Cusa (De docta ignorantia, I, 5) asserisce: non potest autem unitas esse numerus; sed est principium omnis numeri. Dicendo Uno Dio (dicono Ambrogio e Tommaso, Summa, I, 30, 3) non si vuole esprimere un valore quantitativo ma un valore assolutamente qualitativo. Furono pitagorici inoltre il Campanella, ferocemente antiaristotelico, e Giordano Bruno, che fu deciso numerista e dimostrò la perfezione della decade, basandosi sulla considerazione che la somma degli estremi successivi dei numeri dava sempre come risultato 10 (9+1=10; 8+2=10 ecc.). Egli anche ricorda la perfezione del sei. Furono dunque pitagorici i neoplatonici ed è naturale essendo stato Platone un pitagorico. Furono pitagorici Galileo, Copernico, Leonardo, ammiratore ed applicatore della «sezione aurea ». E fu Leonardo che scrisse: «La vera opera d'arte risulta dall'accordo di quei certi elementi che formano una divina simmetria ». 
4. - I Padri della Chiesa 
Col mistero del sette è connessa la fondazione dell'Ordine dei Certosini. Narra il Puteus (Vita S. Brunonis, 41) che il santo vescovo di Grenoble Ugo sognò sette stelle che lo conducevano nella deserta landa della Chartreuse. La mattina successiva giungeva Bruno con sei compagni, che gli chiedevano un luogo remoto per fondare il loro Cenobio. Per questa ragione nello stemma dei Certosini sono sette stelle attorno alla Croce e al Globo. Alessandro VIII fece coniare una medaglia con l'effigie di San Bruno e sette stelle. Un numero mistico pitagorico, l'8, cristianamente diventa il numero delle beatitudini, come ce lo prospetta Sant'Ambrogio in questa frase: «Quatuor tantum beatitudines sanctus Lucas dominicas posuit, octo vero sanctus Mathæus... Ille in illis octo mysticum numerum reseravit ». A tutti questi padri, che Dante conosceva benissimo, si deve aggiungere un altro autore ammirato da Dante: e fu Severino Boezio. Si potrebbe anzi asserire che egli avesse ripreso da Boezio un suo profondo convincimento: accordare cioè le due filosofie, quella scolastica aristotelica e quella mistica pitagorica. Boezio difatti nei suoi scritti cerca e trova questo accordo. Ma le preferenze di Boezio nel campo scientifico sono per i pitagorici. Già vedemmo come egli consideri l'unità  identicamente ai pitagorici. Per quanto non faccia eccessivo misticismo numerico, pure il suo trattatello di aritmetica è tutto pervaso da un senso generale di armonia, di profondità e di intima essenza del numero, in cui egli sente quasi sempre un senso divino. In un suo trattato (Institutiones arithmeticæ) sono ad esempio frasi come questa: «Omnia quæcumque... natura constructa sunt numerorum videndum ratione formata » (pag. 12); egli afferma poi (pag. 41) che i numeri perfetti hanno idea della virtù, e nel numero trova un che di admirabile
profundissimumque (pag. 52). Il suo trattato sulla Musica è squisitamente pitagorico. Nè poteva essere altrimenti, quando si ricordi che Pitagora e la sua scuola hanno fondato sperimentalmente la scala numerica dei suoni. Tutto ciò che si è scritto sull'acustica e gli intervalli dei suoni sino ai giorni nostri non è che ampliamento e precisazione delle scoperte pitagoriche. Di altri numeri cristiani mistici possiamo citare il XXX, tre volte il perfetto X, il XXXIII che contiene tre volte il perfetto dieci e tre volte il perfetto uno e che altresà simboleggia Cristo-Uomo nei suoi anni di vita mortale cosà accettati dopo l'Opus majus di Bacone. Si hanno poi il C, potenza del perfetto X, ed M dato dal moltiplicare per dieci il numero cento potenza del dieci.L'idea pitagorica del numero, come armonia divina, venne ripresa in pieno dai numeristi cattolici, i quali però modificarono il concetto del numero-idea secondo la credenza ortodossa. Dei Padri della Chiesa il più gran numerista è Agostino (ammiratore di Platone) da cui deriva direttamente il Doctor seraphicus Bonaventura, maestro a Dante di mistica francescana. Il grande per quanto un po' troppo trascurato Bonaventura fu profondo studioso del vescovo ipponate. L'ammirazione sua per Agostino è dimostrata dal fatto che esso si appoggia a lui con grande frequenza. Il Padre Faccin, devoto indagatore della vita del serafico, ha pazientemente contato che egli cita Agostino ben 2.625 volte. Ammiratori delle solari armoniche teorie pitagoriche, questi nostri grandi filosofi cristiani non potevano non essere seguaci del numero come suprema armonia dell'ordine divino. Nè va dimenticato che Agostino arriva a Dio anche per mezzo del numero e dell'armonia. Il primo collegium con regole a tipo cenobiale fu fondato dal grande santo, che volle cosà quasi rinnovare le riunioni pitagoriche. Tanto è imbevuto di pitagorismo Agostino che egli definisce il bello come unità , ordine, armonia. Dice difatti Omnis pulchritudinis forma unitas est. E dà tanta importanza al numero che lo considera l'essenza delle cose. Per Agostino l'essere è essere uno e tutto quanto tende ad essere tende all'ordine, al numero. L'albero è albero in quanto è un albero; l'uomo è uomo in quanto è un uomo. Cito solo qualche passo del grande ipponate tra i più interessanti (14). Nel De libero arbitrio il numero è considerato in tutta la sua eccellenza e son citati anche i salmi che alla perfezione del numero si riferiscono. Cosà (pag. 278) egli afferma l'incorruptibilis numeri veritas. E dal salmo 146 riporta: Sapientiæ conjunctus est numerus. Dal salmo 176 cita il versetto: Circuivi cor meum ut scirem est considerarem et quærerem sapientiam et numerum. Inoltre il capitolo XI del Libro II è tutto in lode della Sapienza e del Numero. Nel De Ordine (II, 146) egli dice ancora: Pulchra numero placent. Ratio sentit nihil aliud sibi placere quam numerus. E continua: «Tutto in natura vuol realizzare il numero e l'unità , che è il numero per eccellenza... Se l'uomo è superiore al bruto è perchè conosce e produce i numeri; perchè l'anima è piena di forme (idee!), cioè di numeri; forma, numero è la stessa cosa. Sopra i numeri sensibili e cangianti ci sono i numeri spirituali, eterni, intelligibili e invariabili, che l'Unità perfetta ed assoluta domina ». E nel De quantitate animæ (pag. 252) mette in evidenza l'eccellenza del punto geometrico; come nell'opuscolo De musica (pag. 133) avverte che tutto l'ordine sta nel numero. A sua volta Bonaventura è eminentemente fedele al concetto mistico numerista; si può dire che non vi sia opera del Serafico che non contenga qualche accenno alla santità del numero. Egli, nello sviluppare i suoi temi d'ordinario, preferisce il numero tre, e lo stesso numero adopra per le divisioni; anche per le gerarchie egli ha sempre una tripartizione e complessivamente ne conta nove. Nel mirabile Itinerarium mentis in Deum (II) egli dice: «Poichè ogni bellezza e diletto non possono sussistere senza proporzione e la proporzione sta principalmente nel numero, occorre che ogni cosa sia secondo numero, e perciò il numero è l'esemplare precipuo dell'animo del Creatore e nelle cose è il principale vestigio per condurle alla sapienza ». Come i pitagorici avevan dato importanza filosofica a certi numeri, cosà anche i numeristi cristiani ne pongono in evidenza altri: ma come è ben naturale, a tali numeri annettono un senso cristiano. Sono cioè quei numeri che Agostino ha chiamato spirituali, eterni, intelligibili e invariabili dominati dall'Unità . Naturalmente l'importanza massima è data all'1 e al 3. Scrive Agostino (De musica, 138, 2):  «Ternarius primus est et totus impar ». Ma continua poi più esplicitamente: «Quare in ternario numero quadam esse perfectionem video; quia totus est, habet enim principium, medium et finem ». Dobbiamo ricordare ancora una volta che si tratta di numeri romani, e che quindi il tre si deve scrivere III. Esso ha dunque principio, mezzo e fine tutti uguali tra loro e ciascuno è l'unità . Nel tre è insieme il tre e l'uno; il simbolo della Trinità -Unità è perciò in esso ben manifesto.  La decade per Agostino è pure numero perfetto. Egli dice (De musica, pag. 138): «In denario
numero præfinitum est ». Ed è pure perfetto il 12: «Numerus duodenarius magnum continet sacramentum ». Esso difatti, come si è detto, è la somma dei numeri sacri 3+4+5. Il concetto di somma dei numeristi platonici è abbastanza diffuso. Dice Filone d'Alessandria ( "De vita contemplativa ") che il 50 è il più santo e il più naturale dei numeri perchè è la somma delle potenze del triangolo sacro: 3 ²+4 ²+5 ²=50. Dà molta importanza alle potenze dei numeri anche Bonaventura. Tutta la sua opera, come si è detto, è basata sul 3, ma anche sul suo quadrato 9. In modo particolare il Dottor Serafico si occupa del valore dei numeri nel suo Hexaëmeron. Egli dice del 9: «Secundum hunc numerum (il 9) habent illuminationes Trinitatis esse ». (Hexaëmeron, XXI, 1). E subito dopo, per il 10, osserva: «Novenarium completur et perficitur per additionem unitatis ». Il 7 è spesso citato da Bonaventura come il numero del mistero: l'ebdomade è sempre misteriale. Egli riporta da San Gregorio, che: «Septenarius, secundum Gregorium, est numerus universitatis in majori mundo et in minori et in Deo » (Hexaëmeron, XVI, 5). E poco dopo aggiunge: «Septenarius autem magnum mysterium habet ». E conferma e rinforza subito dopo: «Iste numerus... est mysterialis ». Naturalmente hanno valore anche i multipli del 7 (2x7; 5x7). Le potenze, per Bonaventura, sono specialmente quelle del tre. Egli dice infatti (Psalterium David, 88): «Sunt tria, ter tria novem, ter novem vigintiseptem, ter vigintiseptem octuagintaunum » (15). Solo nel Sermo XV del suo Hexaëmeron, dopo aver parlato della perfezione del 12, parla anche della sua dinamis, la sua potenza: 12 ²=144. è interessante notare che anche Confucio diede somma importanza al numero 81, potenza della potenza della potenza del mistico 3. Un numero su cui hanno posto la loro attenzione i cristiani è il sei. Agostino lo considera una perfezione geometrica. Difatti col 6 si forma l'esagono iscritto al circolo e i cui lati sono uguali al raggio. San Beda (Hexaëmeron, II, 1) dice: «Senarium numerum constat esse perfectum, quia primus suis partibus expletur, sexta videlicet, quod est unus, et tertia quæ sunt duo, et dimidia quæ sunt tria. Unum enim et duo et tria faciunt sex ». Bonaventura considera il 6 altamente degno, basandosi al solito sull'autorità  di Agostino. Egli dice (Psalterium David, 128): «Tanta est dignitatis huius numeri (senarii) quod, dicit Augustinus, opera perfecta sunt, quæ facta sunt sub senario. Inde dicitur perfectus numerus senarius ». Anche Nicomaco, nella sua Theologia aritmetica, dà al 6 un grande valore. L'idea della perfezione del 6 è rimasta anche nel nostro linguaggio: noi difatti diciamo assestare, mettere in sesto per mettere in ordine; ed anche al compasso diamo il nome di seste. Il sei è dunque un numero mistico, relativo specialmente all'uomo; divenne perciò simbolo della perfezione della vita umana, cioè della giustizia. Tanto questo concetto era diffuso che le città si divisero in sestieri; il Villani difatti nella sua Cronaca (III, 2) dice: «la città ... si resse in sei sestieri siccome numero perfetto». Fuori della vita il numero dell'Uomo perfetto per Agostino è il misterioso 7; difatti il settimo periodo della vita è la morte, grande mistero; e il settimo periodo della storia del mondo è il misterioso sabato eterno.  
Col mistero del sette è connessa la fondazione dell'Ordine dei Certosini. Narra il Puteus (Vita S. Brunonis, 41) che il santo vescovo di Grenoble Ugo sognò sette stelle che lo conducevano nella deserta landa della Chartreuse. La mattina successiva giungeva Bruno con sei compagni, che gli chiedevano un luogo remoto per fondare il loro Cenobio. Per questa ragione nello stemma dei Certosini sono sette stelle attorno alla Croce e al Globo. Alessandro VIII fece coniare una medaglia con l'effigie di San Bruno e sette stelle. 
Un numero mistico pitagorico, l'8, cristianamente diventa il numero delle beatitudini, come ce lo prospetta Sant'Ambrogio in questa frase: «Quatuor tantum beatitudines sanctus Lucas dominicas posuit, octo vero sanctus Mathæus... Ille in illis octo mysticum numerum reseravit». A tutti questi padri, che Dante conosceva benissimo, si deve aggiungere un altro autore ammirato da Dante: e fu Severino Boezio. Si potrebbe anzi asserire che egli avesse ripreso da Boezio un suo profondo convincimento: accordare cioè le due filosofie, quella scolastica aristotelica e quella mistica pitagorica. Boezio difatti nei suoi scritti cerca e trova questo accordo. Ma le preferenze di Boezio nel campo scientifico sono per i pitagorici. Già vedemmo come egli consideri l'unità identicamente ai pitagorici. Per quanto non faccia eccessivo misticismo numerico, pure il suo trattatello di aritmetica è tutto pervaso da un senso generale di armonia, di profondità e di intima essenza del numero, in cui egli sente quasi sempre un senso divino. In un suo trattato (Institutiones arithmeticæ) sono ad esempio frasi come questa: «Omnia quæcumque... natura constructa sunt numerorum videndum ratione formata» (pag. 12);
egli afferma poi (pag. 41) che i numeri perfetti hanno idea della virtú, e nel numero trova un che di admirabile profundissimumque (pag. 52). Il suo trattato sulla Musica è squisitamente pitagorico. Né poteva essere altrimenti, quando si ricordi che Pitagora e la sua scuola hanno fondato sperimentalmente la scala numerica dei suoni. Tutto ciò che si è scritto sull'acustica e gli intervalli dei suoni sino ai giorni nostri non è che ampliamento e precisazione delle scoperte pitagoriche. 
Di altri numeri cristiani mistici possiamo citare il XXX, tre volte il perfetto X, il XXXIII che contiene tre volte il perfetto dieci e tre volte il perfetto uno e che altresí simboleggia Cristo-Uomo nei suoi anni di vita mortale cosí accettati dopo l'Opus majus di Bacone. Si hanno poi il C, potenza del perfetto X, ed M dato dal moltiplicare per dieci il numero cento potenza del dieci. 
Il numerismo cattolico, dopo Bonaventura, continuò per secoli. è San Bernardino che divide sempre gli argomenti delle sue pratiche secondo i numeri. E più recentemente ne fa fede l'opera del P. Atanasio Kircher, "Arithmologia, sive de abditis numerorum mysteriis " stampata nel 1665, la quale col solo suo titolo indica bene il contenuto mistico. Il Kircher parla dei numeri secondo le idee pitagoriche; riporta poi, si può dire, parola per parola, certe indicazioni di Agostino che però non cita affatto. Anche per l'erudito gesuita la tetractis si trova in tutte le cose. Del III dice che è il numerus triunus; ed anche per lui è misteriale il 7. Dice difatti (pag. 272): «Septenarius numerus arcana continet mysteria ».Si vede dunque che sino quasi all'inizio del 1700 imperavano tuttora, anche nel clero, le idee sulla mistica del numero, modificate però e dirò cosà cristianizzate dai numeristici cattolici medioevali. Su questi autori familiari a Dante, egli si è basato per la mistica dei numeri, che appare in tutte le opere dantesche ma in modo speciale nella Commedia (16). 
(14) Mi son servito dell'edizione Plantin di Anversa del 1576. Opera D. A. Augustini hippon. episcopi per theologos lovanienses repurgata.  
(15) A proposito di questo 81 è da notare che Dante (Convivio, 4, XXIV, 6), parlando dei periodi della vita umana, gli dà una grande importanza tutta cristiana: «Io credo, se Cristo non fosse stato crocifisso e fosse vissuto lo spazio che la sua vita poteva secondo natura trapassare, elli sarebbe alli LXXXI anno di mortale corpo in eterno trasmutato ». E questa è una secca smentita a tutti quanti asseriscono che secondo Dante la vita naturale umana sia di 70 anni.  
(16) Anche il Bossuet (Apocalypse, 14, 4) dice, a proposito dei 144 mila signati (12x12):  «Bisogna intendere nei numeri dell'Apocalisse una certa ragione mistica, a cui lo spirito ci vuole attenti ». 
EA: Il capitolo che ora presentiamo di "Dante e il simbolismo pitagorico" è di fondamentale importanza per capire l'atteggiamento spirituale di Vinassa de Regny. Egli, non senza analogie al Papini successivo alla "conversione", è una sorta di "pitagorico cattolico". Pur cioè riconoscendo che in Dante vi sia un influsso pitagorico, nega che Dante sia un esoterista, giacchè il suo pitagorismo sarebbe perfettamente "ortodosso", essendo accettato e veicolato dagli stessi "Padri" della chiesa. L'atteggiamento di De Regny è sintomatico di quel che avveniva in certi ambienti di Firenze dagli Anni Venti in poi, ma che finì con l'influenzare anche personalità non fiorentine, come ad es. Girolamo Comi e Guido de Giorgio (Vedi in proposito il Quaderno "Papini e il Gruppo di Ur"). 
5. - Il Numero in Dante 
Scopo della Commedia è di giungere o, meglio, di far giungere l'Umanità dalla selva del peccato e del marasma politico sino al Dio cattolico Uno e Trino, nel quale si assomma anche, come vedremo, il supremo quesito aritmetico e geometrico che affannava da secoli l'umanità : la quadratura del circolo. Questa struttura armonica, numeristica, geometrica di tutte le opere di Dante, ma specialmente della Commedia, fu detta, da coloro che poco intesero Dante e i tempi suoi, una cabbala; e con ciò dimostrarono di non conoscere la diversità tra la strampalata cabbala giudaica e la mirabile armonia pitagorica del numero. Chi poi parla di cabbala pitagorica fa una contraddizione in termini.
A dimostrare l'assoluta ignoranza sul valore delle credenze numeristiche nel Medio Evo e in Dante basterebbero le parole (17) del D'Ancona. Dice infatti questo autore: «Dante era ossequiente alla dottrina scientifica dell'età sua, anche nella parte più vacua e superstiziosa... Alla stessa dottrina dei tempi appartengono anche queste fantasticherie del Poeta sul numero nove... Vi è una reminiscenza evidente delle dottrine pitagoriche e neoplatoniche da un lato, delle mistiche e cabalistiche dall'altro, e qualche cosa che giunge a lui per superstizione e volgare tradizione ». Quindi Dante nella Vita nova (e più ancora nella Commedia) aveva per la testa reminiscenze, fantasticherie vacue e superstiziose e tradizioni volgari accolte senza critica. Il Poeta è ben servito da taluni dei suoi più illustri commentatori! Ben diversamente disse il Carducci: «Questa cabala fu il freno dell'arte che fece cosà proporzionata, armonica, direi quasi matematica, l'esecuzione formale dell'immensa epopea ». Il Carducci, toscano, etrusco (gli etruschi erano pitagorici), ha assai meglio intuito e giudicato questa mirabile forma, che, come ad un concetto di perfezione, obbedisce al numero, suprema armonia. 
Nel precedente capitolo abbiamo veduto come Dante visse in un ambiente ove il misticismo dei numeri, trasmesso da Pitagora sino a Bonaventura, era diffuso tra i laici ed i religiosi; perciò non è lecito parlare di fantasticherie superstiziose nè di tradizioni vacue e volgari. Dante non si limita ad accettare il ben noto tre e il nove che da tutti i commentatori è ammesso; ma molti altri numeri adopra in un determinato significato. Egli parla spesso del modo «sottile » di interpretare i numeri in rapporto alle cose. Nel Convivio (8, V, 5-7), dopo aver parlato della divisione degli Angeli in tre gerarchie e ciascuna in tre ordini, aggiunge: «Ed è potissima ragione de la loro speculazione lo numero in che sono le gerarchie e quello in che sono gli ordini. E poco dopo (7-9) osserva che «la Trinità è in tre Persone e ciascuna Persona si può triplicemente considerare ». E, sempre nel Convivio (XIII, 17), dice: «Li princàpi delle cose naturali son tre... Non solamente tutti insieme ma anche in ciascuno è numero... per che Pittagora poneva li princàpi de le cose naturali lo pari e lo dispari, considerando tutte le cose esser numero ». E finalmente ricordiamo le osservazioni (Convivio, 2, XIV, 2, 3) sulle stelle della Via Lattea che sono per lui 1022, cioè 2, 20 e 1000 come Dante stesso dice e sulle deduzioni sottili che si possono fare su questo numero, su cui torneremo. 
Dante è dunque numerista ed anzi segue i numeri pitagorici, resi però sottilmente cristiani dai Padri della Chiesa, da Ambrogio, Agostino e più che altri da Bonaventura: tutti quanti grandi suoi maestri. Dante però non segue tutta la numeristica cristiana. Molti altri numeri mistici cita ad esempio Agostino; ma Dante non li considera, limitandosi a quelli pitagorici cristianizzati. 
Si disse e si continua a dire che Dante è un tomista. L'affermazione, nel senso di credere che Dante sia un puro scolastico, è inesatta. Egli è anche tomista; ma quando occorre si distacca dall'Aquinate. Basterà , a conferma di questo, ricordare il Purgatorio in cui tutto procede secondo la dottrina francescana e più specialmente bonaventuriana, che è in contrasto con quanto afferma l'Aquinate. 
Inoltre la scolastica non dà alcuna importanza al misticismo del numero. Nel grande Doctor angelicus difatti la parte mistica numeristica non appare. Invece essa è prevalente in Bonaventura, il Doctor seraphicus. Il Righi, profondo conoscitore di Bonaventura, ripete quanto da tempo aveva detto l'Ozanam. Questi difatti aveva osservato che Bonaventura «convertiva in dottrina ciò che era narrato dall'estasi e dai rapimenti di Francesco ». Il Righi a sua volta dice che l'esegesi di Bonaventura ha carattere prevalentemente mistico: «Negli scritti teologici egli cerca la Verità , ma più che altro inculca la Bontà , fa tutto illuminare dalla Luce divina, tenendosi però sempre stretto alla guida ed al lume della Rivelazione. Da qui la fonte della sua mistica che appare ogni volta che ne capiti l'occasione». 
Una leggenda ci narra che Tommaso chiese al suo grande amico e antagonista Bonaventura quale fosse la sua biblioteca. E il Serafico rispose mostrandogli il Crocefisso. La leggenda, come tutte quelle francescane, è bella; ed ha una parte di vero, come tutte le leggende. Bonaventura non avrà avuto una sua biblioteca propria, poichè la regola francescana imponeva di non aver proprietà di sorta. Tutto gli veniva dall'amore della Croce; ma Bonaventura aveva però letto tutto quanto si riferiva alla teologia e alla filosofia del suo tempo. Sembra esatta la notizia che egli avesse di propria mano ricopiato tutta la Bibbia e per due volte; le sue letture dei Santi Padri sono certo state complete e numerose. Come già si è detto, Agostino appare l'autore preferito; e tale preferenza è facile a comprendere per la somiglianza dei due grandi nel
loro sentimento. Giustamente Bonaventura poteva accennare al Crocefisso come suo ispiratore. Nel Serafico si ha il mirabile connubio tra la profonda dottrina dogmatica e il calore del misticismo francescano, derivato dall'amore a Dio, alla passione di Gesù, alla Vergine madre.  «Mentre (dice il Righi, pag. 84) i commenti al libro delle Sentenze gli meritano uno dei primi posti tra i pensatori cristiani e lo rendono uno dei pràncipi della scolastica », pure giustamente potè Leone XIII, nell'allocuzione al Generale dei Minori dell'11 novembre 1890, dire: «Dopo che ha salito le vette della più alta speculazione parla con tanta perfezione della mistica, che, senza esagerazione, lo si può ritenere uno dei primi maestri di mistica ». 
Dante fu perciò, più che tomista, bonaventuriano; cioè scolastico e mistico insieme come fu Agostino. Giustamente l'Ozanam dice che accanto al misticismo dell'Ipponate si deve ricercare il suo dogmatismo. Come fu eclettico Agostino, cosà è Dante. Esso pure batte tanto alla porta di Aristotele quanto a quella di Pitagora e di Platone. Non si può però negare a Dante una preferenza pei mistici. 
A questo proposito si possono rilevare alcuni fatti di un certo interesse. Quando parla di Francesco nel Paradiso lo chiama serafico, mentre Domenico è cherubico. Ora i Serafini, nella gerarchia angelica, sono superiori ai Cherubini. Inoltre di Domenico si parla, sà, nei ben noti canti X e XII del Paradiso; ma esso non viene mai più incontrato da Dante. Nell'Empireo invece ci sono presentati alcuni santi che stanno presso Dio: Dante ne cita solamente tre: «Francesco, Benedetto ed Augustino ». Sono tre mistici: manca Domenico e primo fra tutti è Francesco. Può anche esservi nell'elencazione un'omissione involontaria; ma in Dante nulla è lasciato al caso, e si deve perciò ammettere che la citazione dantesca dei tre santi stia a indicare una preferenza ed una superiorità pei mistici. Inoltre la sola santa di cui si parla, in perifrasi, nella Commedia è Chiara, la mistica sorella di Francesco (18). 
Si disse che Dante sia stato francescano o almeno abbia voluto rendersi tale in gioventù; i documenti mancano; ma certo è che egli sentà fortemente la mistica francescana. Il suo animo, spesso esacerbato e sdegnoso, non era certo quello mite, semplice, ingenuo, entusiasta di Francesco. La mistica di Dante è perciò quella di Bonaventura, la quale, come sappiamo, è lo sviluppo scientifico della mistica francescana. Dante pertanto, come si è detto, è altrettanto tomista quanto bonaventuriano. 
Il grande Poeta è eclettico, come lo era Agostino, e sembrerebbe impossibile con quanto si conosce della sua personalità a prima vista intransigente. è un ingegno perfettamente conciliante. Insofferente, quasi fazioso in certi argomenti, cerca invece l'accordo per le grandi questioni religiose e politiche. Suo è il sogno della conciliazione tra le due grandi potestà , la religiosa e la politica, nell'unità della Chiesa purificata, rinnovata e dell'Impero ricostituito in nazioni (Imperium et Nationes, il detto di Federico di Svevia); sua la dimostrazione che si possa essere insieme mistici francescani e scolastici tomisti. E lo prova, come vedremo, l'ultimo canto del poema, ove imperano entrambe le dottrine. 
Nè va dimenticato che egli è un italiano, un toscano, mediterraneo. Nel suo sangue, nel suo modo di sentire, di pensare, si era trasfusa la millenaria civiltà etrusca, che tutto ordiva secondo numero e armonia. Un altro esempio ci sta a indicare questa predilezione di Dante per la regolarità armonica pitagorica. Tra gli scultori egli cita soltanto Policleto (Purg., X, 32): Ora questi era noto come autore di uno scritto (il Regolo) sulla proporzione del corpo umano come prototipo dell'armonia secondo il numero e nel Medio Evo era considerato maestro del calcolo della misura, era cioè un perfetto pitagorico. 
Epigoni del numerismo furono e sono i frammassoni. Per questo taluni, e primi tra tutti il Rossetti e l'Aroux, hanno voluto vedere in Dante un settario, un illuminato, quasi un protestante, comunque un anticattolico. Nulla di tutto questo. Dante è invece un perfetto cattolico; non solo dal punto di vista dogmatico, ma anche come credente e praticante. Egli è veramente, come lo chiama San Pietro, un «buon cristiano ». Su questo argomento occorre una breve digressione. 
Si dice per tradizione che Dante fosse sottoposto a processo per eresia; ma la leggenda non è affatto confermata. Una sola cosa è sicura; che egli era assai mal visto dagli inquisitori del tempo e su questo ritorneremo. Date le contingenze politiche in quei burrascosi momenti, il suo trattato, Monarchia, venne condannato e pubblicamente bruciato. Ma i tempi mutarono. Un grande Pontefice, Leone XIII, fece cancellare il Monarchia dall'indice dei libri proibiti. Ma vi è di più. Un altro Pontefice, di cui tutti ammirammo la pietà e l'alto ingegno, Benedetto XV,
proclamò la Divina Commedia il quinto Vangelo e pel centenario dantesco, il 30 aprile 1921, pubblicò un breve discorso, che, dopo quello di Leone XII per Cristoforo Colombo (19), fu il secondo esempio di un discorso pontificale al mondo, non per chiarire verità , ma per prospettare la gloria, anche cattolica, di un uomo, che, se non fu un santo da altari, fu certo un uomo provvidenziale, mandato da Dio, e dal Suo Amore ispirato. 
Come si può spiegare questo rovesciamento di posizioni per cui di un uomo sospetto e di un'opera creduta eretica si fa rispettivamente un messo provvidenziale ed un quinto Vangelo? Dante, cosà profondamente ortodosso, fu certo un feroce nemico di taluni pontefici. Ma questo fatto si può riportare alla sua fervente anima di cristiano, che avrebbe voluto vedere la Chiesa tornare al suo primitivo splendore, anche per la virtù dei suoi sacerdoti. Opinione questa molto diffusa tra i fedeli del tempo. Ma i sacerdoti di allora a questo non pensavano. Ci volle Lutero perchè venisse Trento! 
Quelle animule timorate che si scandalizzarono per le roventi parole dantesche contro i pontefici e il clero del suo tempo, e che pertanto vorrebbero far passare Dante per un eretico, un frammassone, uno scomunicato, dovrebbero meditare su quanto scrivevano allora sull'argomento non dei laici come lui ma papi e santi. Lasciamo pur da parte San Pier Damiano in confronto al quale gli attacchi di Dante alla Curia possono passare per complimenti. Basterà  ricordar che questo gran santo dice chiaramente che la Chiesa era divenuta la bottega di Simone. Ma gli stessi pontefici intervenivano. 
Nel 1254 Papa Innocenzo IV pubblicò una bolla in cui si leggono queste gravi parole: «Intanto i nostri uomini di chiesa, divenuti gente di legge, cavalcando superbi destrieri, vestiti di porpora, coperti di gioielli, d'oro, di seta, riflettendo i raggi del Sole, scandolezzato dal loro acconciamento, fanno da per tutto mostra orgogliosa di sè; e nelle persone loro, in luogo del Vicario di Cristo, si danno a conoscere eredi di Lucifero, ed eccitano le ire del popolo, non solo contro sè stessi, ma contro la sacra autorità che indegnamente rappresentano. Sara dunque è schiava ed Agar si è fatta padrona ». E lo stesso Pontefice aveva proclamato: «La corruttela del popolo proviene principalmente dalla corruttela del clero ». 
Ma non solo i pontefici; anche i santi parlavano al modo stesso. è attribuita a San Bernardo una tremenda orazione contro il clero al Concilio di Reims. Il Mabillon, editore degli scritti del grande mistico chiaravallese, la pone nel Vol. II delle opere suppositicia; ma con tutta questa sua prudenza non può onestamente esimersi dall'osservare che, se anche non si tratta di opera genuina, certamente è un centone di frasi riprese da altre opere di San Bernardo. In questa diatriba feroce contro il clero e specialmente contro i vescovi si dice tra l'altro: «Dicimini pastores dum sitis raptores. Paucos habemus pastores, multos excommunicatores. Quare, Domine Jesu, elegisti diabolum episcopum? Plus nitent calaria quam altaria. Non sunt pastores sed traditores ». E continua chiamandoli superbi, nepotisti, nemici dei poveri, peggiori di Giuda che si contentò di poco, mentre essi pretendono molto. Sono pure attribuiti a Bernardo attacchi ai pontefici tali che quelli di Dante sono complimenti. Il gran santo dice che Roma è Babilonia e il papa è l'Anticristo. Rivolgendosi poi direttamente al Pontefice esclama: «Costui è Pietro, che non si sa che sia stato mandato in giro ornato di gemme e di seta, coperto d'oro, portato da un bianco palafreno, seguàto da una turba di soldati e assiepato di ministri attorno a lui; eppure senza tutto questo credè potersi adempiere il salutare comandamento: Se mi ami pasci le mie pecore. In questa cosa tu, pastore, succedesti a Pietro non a Costantino ». 
Anche Sant'Antonio, in una delle sue prediche, esclamava: «L'avarizia rode alcuni preti anzi mercanti. Salgono su questo Monte Tabor che è l'altare, e tendono reti per pescare l'oro; e del Sacramento della Salute fanno letame di cupidigia ». 
Ma sentiamo quello che più tardi dirà una santa, la grande Caterina da Siena: «La inflata superbia regna nella sposa di Cristo... i prelati non attendono altro che a delizia a stati di grandissime ricchezze... fatti lupi e rivenditori della Divina Grazia ». 
Il pio frate Cavalca, nel suo Specchio di vera penitenza, dice dei prelati che «si può dire santo non quel prelato che dia del suo, ma che non rubi l'altrui ». 
Non vi è dunque alcuna ragione di accusar Dante di irreligiosità ; egli ha scritto nè più e forse meno di quello che scrivevano e predicavano Pontefici e Santi. Ma egli teneva ben distinta la contingenza delle condanne politiche dal fatto religioso, dogmatico, indiscusso e indiscutibile. Dante è un politico che disprezza i vili, quali il Papa Caorsino, ma quando trova dei personaggi
degni di lui li onora della sua riprovazione. Cosà fa pel grande Bonifacio, che destina all'Inferno anche prima della sua morte. Ma Dante cattolico inveisce contro l'attentatore di Anagni, contro lo schiaffeggiatore dello stesso Bonifacio. Qui difatti non si tratta del Papa ostile ma dell'alta dignità pontificia. Bonifacio, per Dante, è degno dell'Inferno, ma è sempre il Supremo Pontefice, il successore del maggior Pietro. 
Questa distinzione tra Curia politica e Papato religioso, che tanto ha fatto adirare nel recente passato e fa adirare anche oggi gli intransigenti, ha dunque, come si vede, un'origine antica ed illustre. Vediamo ora un poco più estesamente la figura religiosa del grande fiorentino. Sulla sua ortodossia dottrinale non si possono affacciare dubbi. Suoi maestri ed autori sono i grandi santi dottori cattolici. Ma Dante non è solo il teologo, non è solo il padrone delle Scritture e loro esatto e ortodosso interprete; il sapiente che sa e può rispondere a Pietro sulle verità della Fede ed essere approvato; ma è, Dante, buon cristiano, come lo chiama l'apostolo stesso; è il cattolico per sentimento, il credente persuaso e dotto, ed anche il piamente orante colle preghiere degli umili: l'Ave Maria, il Pater noster. Occorre dir questo per ritrovare intera la personalità di Dante. Oggi purtroppo si usa confondere la cultura religiosa colla religione, colla fede, ed è male; perchè, se per un cristiano è necessaria una cultura, la religione non si deve limitare ad una credenza intellettualistica, filosofica. Come ben dice il Papini, non si deve avere in sè un Dio teologico; ma occorre un Dio vero, personale, sentito. La cultura religiosa è necessaria: ma la religione vera è un'infanzia del cuore, da cui la verità : «Se non vi farete come pargoli non entrerete nel Regno dei Cieli ». 
Ora Dante fu sà un coltissimo teologo, ma altresà un umile credente in un suo Dio personale. E ben il Carducci potè confrontarlo col Petrarca dicendo mirabilmente che il cantore di Laura fu un devoto mentre Dante fu un credente. Nella Commedia non mancano, anzi abbondano, i richiami alla religione semplice, alla credenza umile, all'abbandono a Dio, come potrebbe fare il più semplice e il più «pargolo » dei cristiani. Dante è quello che ai troppo sapienti chiede: «Chi sei tu che vuoi sedere a scranna » e giudicare delle cose divine colla tua vista umana? 
E' colui che consiglia di star «contenti al quia», che indica che a nostro salvamento bastano le Scritture e il pastore della Chiesa che ci guida. 
Prettamente religioso, ligio alla forma più ortodossa è anche il comportamento di Dante rispetto a due grandi peccatrici, Francesca e Cunizza. Quanta pietà per Francesca! Ma essa è morta in flagrante peccato mortale senza possibilità di pentimento; è dannata. Sembra, ed anzi è, che Dante uomo sia profondamente commosso e addolorato cantando di essa; ma, come cattolico rigidamente credente, la deve condannare. Cunizza certamente fu peccatrice, ma essa ebbe modo di pentirsi e di terminare in virtù la sua vita. Per quanto sian gravi i peccati commessi, la Bontà divina accoglie i penitenti quando il pentimento sia totale e sincero; basta il pentimento a redimere dal peccato. 
Ma vi è un altro esempio, che ha dato tanto da fare ai commentatori. Capeto, in un mirabile punto della storia di Francia, inveisce contro quel Carlo, pieno di magagne, che però abbiamo trovato salvo nella Valletta amena. Nessuna contraddizione. Carlo, al letto di morte, si pentà sinceramente dei propri misfatti; egli è dunque perdonato; orribili furono i peccati suoi, come quelli di Manfredi, ma la Bontà divina accoglie chiunque si rivolge a lei. Non si può essere più ortodossi, direi quasi catechistici, di cosà. 
E a questo proposito ricordiamo che Dante ha fatto salvo Rifeo, pagano. Perchè allora non ha voluto fare altrettanto per il maesto suo, Virgilio, per il quale si permette solo una nascosta speranza, non di salute eterna ma di mitigazione di pena? Credo che si debba trovare una spiegazione di questo. San Paolo, secondo la leggenda, ha deplorato di non esser giunto in tempo per salvare il Poeta latino. è noto un inno che faceva parte della liturgia della messa di San Paolo, che pare si continuasse a cantare sino a tutto il 1400. In questo inno si dice che l'Apostolo, dinanzi al mausoleo di Virgilio, piangendo, cosà si esprimesse: 
Quem te, inquit, reddidissem, 
si te vivum invenissem, 
pœtarum maxime! 
Dove non era riuscito San Paolo non poteva sostituirsi Dante! Egli ha dunque potuto permettersi
(in perfetta ortodossia!) il salvataggio di Rifeo ma non poteva, come cattolico credente, andar contro San Paolo e sostituire il proprio al giudizio dell'Apostolo. 
Profonda è la religiosità di Dante quando nel XIV del Paradiso parla della resurrezione della carne. Vi è un anelito profondo alla vita futura; poichè il Poeta canta che non si deve piangere nè temere la morte, sapendo che lassù si vive e si ha il refrigerio della beata pioggia eterna. Ed affettuoso è il pensiero che il riprender la carne possa esser di gioia per le mamme e per i padri; e qui la parola mamma (rima sottile) rende affettuosamente umano il concetto della resurrezione dei corpi. 
Veramente dunque, quando Beatrice chiede a Pietro di interrogare il suo fedele sulle verità  cattoliche, osserva che non ce ne sarebbe bisogno, poichè il santo vede certamente nell'interno di Dante. Ed è forse per questo, per la conoscenza che Pietro ha di lui e della sua semplice fede, che lo invita a sè colla paterna parola «buon cristiano » (20). 
*** 
Dante, col suo numerismo, non fu dunque un eretico, un ribelle, nè il suo numerismo va confuso con quello delle sètte eterodosse. Egli aveva, direi, una quasi istintiva mentalità numeristica ed armonica. Questa del resto si trova dal più al meno in tutti noi. Basta mettersi a indagare sul modo di scrivere di molti autori, anche modernissimi, per rilevare come sia diffusa, ad esempio, l'espressione ternaria anche ripetuta. 
Alfredo O'Rahilly, membro del Parlamento irlandese, nella sua bibliografia del Padre Guglielmo Doyle (21), cappellano militare morto in Fiandra nel 1917, ricorda come questo gesuita tenesse nota e contasse esattamente, giorno per giorno e mese per mese, le aspirazioni a Dio che egli soleva fare. Dunque questo desiderio e questa inconsapevole attrazione al numero è diffusa. E Dante questo numerismo, questa armonia tenne sempre presente nell'orditura di ogni canto e di ogni cantica, orditura preordinata a cui, come dice lo stesso Poeta, il freno dell'arte non permetteva di trasgredire. 
Come osserva acutamente il Giusti nel suo saggio sulle Opere del Parini, i forti ingegni, mentre sono audacissimi nell'infrangere i ceppi imposti dagli altri, sono poi durissimi ad imporsene dei nuovi e terribili. 
Il numerismo dantesco non ha dunque alcuno scopo ermetico, iniziatico o, per dirla con una parola espressiva per quanto poco esatta, anticattolico. In questo particolare di un eventuale ermetismo eterodosso dantesco non mi trovo quindi d'accordo col Valli. Questi, ad esempio, ha creduto che Dante volesse nascondere la simmetria Croce-Aquila, come se si trattasse di un segreto pericoloso a svelarsi, dato il temo, lo dirò col Giusti, «agli arrosti propizio ». La mirabile simmetria Croce-Aquila rilevata dal Pascoli che il Valli ha magistralmente posta in rilievo non dice altro, per quanto nascosta alla «gente grossa », se non quello che Dante ripeteva sempre assai chiaramente; che cioè non poteva aversi giustizia e pace se non con l'accordo tra l'autorità religiosa e quella civile, che per Dante non poteva essere che quella imperiale. Non poteva certo l'Inquisizione bruciare per questo la Commedia e il suo autore. Certo il Monarchia fu condannato; ma si trattò di condanna contingente, in rapporto cioè ai tempi e alle condizioni speciali della Chiesa di allora; su per giù come fu per la condanna di Galileo. Ma poichè il Monarchia non conteneva errori dogmatici venne cancellato dall'indice dei libri proibiti, come accadde per l'opera di Copernico, che però venne tolta dall' «Indice » solo nel 1758. Assai più pericolosa appariva la «Beatrice », che poteva somigliare troppo alle «Donne » degli Eretici, tipo Cecco d'Ascoli, che si collegava alla «Donna » degli Orfici. Perciò, come vedremo, Dante mette bene in chiaro che la «sua donna » è ben diversa da quella degli altri Fedeli. 
Dante dunque, adoperando il numero, non ebbe affatto l'idea di nascondere in esso qualcosa di meno che ortodosso. Egli, invece, che era tutto, anche uno scienziato, amava, come tutti i sapienti dei suoi tempi, di scrivere per la gente «sottile ». Quelli che erano «in piccioletta barca » non potevano comprenderlo: la gente «grossa », quelli che, come dice il Boccaccio, intendevano «alla melanese », erano esclusi dalla possibilità di entrare nel senso volutamente recondito, ma non eterodosso, della parola dantesca. Questo vezzo degli scienziati si è continuato per lungo tempo: essi scrivevano pei dotti, anzi pei doctissimi. Quando l'astronomo Huygens, ed eravamo dopo Galileo, volle comunicare ai colleghi la sua scoperta circa la forma dell'anello di Saturno, adoprò un anagramma, che poi dovette decifrare lui stesso. Leonardo scriveva a rovescio e spesso anagrammava le parole più importanti e segrete. Nel mondo
artigiano (e intendo con questo anche gli artisti) si avevano regole segrete, come quelle degli architetti (22), seguaci essi pure del mistero del numero; regole che il maestro rivelava solo ai discepoli più quotati. Dante quindi non vuol parlare in chiare note, ma avviluppa le sue idee in enigmi e concetti sottili in modo da esser compreso solo dai dotti: Odi profanum vulgus. Al volgo profano è contrapposto, come qualcosa di sacro, di iniziatico, il mondo dei sapienti. 
*** 
Dante fu eminentemente geometrico, perchè egli ricordava che «sempre la Divinità  geometrizza» e tutto il poema compose secondo una mirabile geometria. Egli anzi dice chiaramente: 
le cose tutte quante 
hanno ordine tra loro e questo è forma (idea!) 
che l'Universo a Dio fa simigliante. 
Ora il numero è ordine, è armonia; e pertanto il Poeta adopra il numero, che è perfezione. Dante non usa che i numeri mistici sacri usati anche dai Padri della Chiesa: solamente dà molta importanza al gruppo pitagorico 3, 4, 5 su cui i Padri meno hanno insistito; e un numero poi crea suo, speciale, sul quale torneremo parlando dell'ultimo canto. In conclusione, non Dante è numerista. Numerista è Dio: e Dante lo segue devotamente. 
Vi sono taluni che non vogliono accogliere i risultati di questi nuovi studi sul numero in Dante, obiettando che si tratterebbe di un artifizio indegno del grande Poeta. Occorre intenderci su questa parola artifizio. I dantisti ufficiali, quelli che appartengono all'hortus conclusus validamente guardato contro gli intrusi, quelli che riproducono da anni gli stessi dischi fonografici, non sembrano avere un esatto concetto dell'artifizio. Artifizi stucchevoli son quelli di taluni modesti dicitori in rima del tempo, artifizio quello di talune rime del Petrarca, dei secentisti, degli arcadi, di gente senza ispirazione che si è sbizzarrita in mille giocarelli. L'artifizio in questi casi è palese e l'artifizio nega la poesia. Ora non si considera in Dante un artifizio la terzina ferreamente legata, la struttura ternaria prevalente, i cento canti costituiti da 1+33+33+33 ecc.; e dovrebbe essere artifizio non adoprare la stessa rima nello stesso canto e più ancora fare imperare, come vedremo, anche nella rima, l'armonica legge pitagorica? E si può dire artifizio questa mirabile prassi dantesca, soggetta ad innumeri freni dell'arte, che viene scoperta soltanto oggi? L'artifizio si svela subito. Cosà, ad esempio, tutti vedono l'artifizio dell'acrostico del XII del Purgatorio, colle terzine che tutte cominciano con: Vedea, O, Mostrava. Ma là dove nulla appare a prima vista, e dove son occorsi sei secoli per scoprirlo, non si tratta più di artifizio ma di arte sovrana. 
Quando si ammette la struttura ternaria, il 3, il 33, il 10, il 100, allora, come dice giustamente il Petrocchi, è illogico non fare il passo completo ed accettare anche gli altri numeri, che chiaramente appaiono quando si analizzi accuratamente la stesura della Commedia. Dante ha costruito la sua mirabile cattedrale al Dio Uno e Trino secondo i dettami dell'armonia, cioè del numero e della geometria. Numero, armonia, geometria eran connaturati nella mente fuor dell'umano grande di Dante, come eran connaturati il verso, la terzina, la rima regolata. Si ammetta, come è necessario ammettere, che il freno dell'arte dantesca non si riferisca solo alla terzina, alla rima non mai ripetuta nello stesso canto, alla struttura ternaria di tutto il poema, ma anche ai numeri che son perfezione, armonia e avremo un Dante che sovrasta di mille cubiti gli altri, per aver sottoposto al «fren dell'arte » anche la struttura numerica della sua epopea. Non si deve però credere che Dante scrivesse secondo un suo prontuario numeristico. L'armonia, la simmetria, il numero erano connaturati in lui. Quando un popolo crea una lingua e un grande scrittore la codifica, la grammatica non esiste ancora. I grammatici vengono dopo e ricercano a posteriori le leggi della lingua che studiano. Cosà facciano noi ricercando nella prassi dantesca le leggi del numero, che Dante possedeva nella sua anima. 
Quelli che non possono negare certi dati di fatto relativi al numero ricorrono a quel comodissimo concetto di «caso ». Il caso è la scappatoia degli infingardi e dei presuntuosi. Infingardi che non vogliono sobbarcarsi alla fatica di una più profonda ricerca; presuntuosi perchè non vogliono riconoscere la propria inferiorità . Per Dante non si dà mai che si possa parlare di «caso ». E del resto basta ricorrere ad un facile calcolo delle probabilità per eliminare questa idea errata.
Prendo ad esempio, per un tal calcolo, una delle cose più mirabili che siano tra le rime della Commedia. Come abbiam veduto, i tre numeri consecutivi 3, 4, 5 del triangolo pitagorico son sacri, divini. Orbene: la rima Dio è tre volte nell'Inferno, quattro volte nel Purgatorio e cinque volte nel Paradiso (23). Ed anzi, per non alterare questa mirabile sigla, Dante adopra il latinismo Deo, non certo per deficienze di rima! Dir questo per Dante, che ne ha una stragrande ricchezza, sarebbe davvero eresia. 
Se ricorriamo al calcolo delle probabilità con riferimenti numerici adatti arriviamo all'espressione 1/70.000.000.000.000.000.000.000.000 
espressione che alla nostra piccola mente non può dir nulla. Bisogna ricorrere ai confronti. 
La luce, a percorrere una distanza espressa da un numero di metri uguale al denominatore di questa frazione (che rappresenta il numero dei casi possibili fra i quali il caso avrebbe scelto l'unico favorevole dato dal numeratore), impiegherebbe 75 milioni di secoli. Per discendere ad un paragone più prosaico si può dire che la probabilità che abbia agito il solo caso equivale a vincere 150 quintilioni di volte una quaterna al lotto. 
Come ho detto, faccio questo solo esempio per non riempire di formule questo volume. Assicuro però coloro che hanno poca dimestichezza con questi conteggi, che per qualsiasi altro esempio numerico che citeremo in seguito, i calcoli possono esser ripetuti; e tutti, dico tutti, escludono che si possa parlare di caso. 
(17) La Vita nuova, II ed., Pisa, Nistri, 1884, pag. 205. 
(18) Forse taluni saranno meravigliati di questa asserzione e citeranno il verso38 del Canto XXI dell'Inferno ove in tutte lettere è nominata Santa Zita. Ma questo nome è ricordato a scorno dei quasi idolatri Lucchesi, che avevano di motu proprio fatta santa questa Zita. Essa non fu santificata che oltre tre secoli dopo Dante! 
(19) A proposito di Colombo, ricordiamo che egli pure fu un mistico. Partà pieno di fede più che di cognizioni scientifiche; perciò potè scrivere: «Dio mi concesse le chiavi dell'Oceano e il potere di infrangere le catene del mare, che erano strettamente serrate ». Il misticismo non è raro negli scienziati. Newton si pose a studiare l'Apocalisse. Kepler ricercò le sue leggi nell'armonia divina e si credè destinato da Dio a svelare agli uomini le verità della meccanica celeste. 
(20) Dante e la filosofia cristiana. Loc. cit., pag. 172. 
(21) Tip. Baravalle, Torino, 1924. 
(22) I magistri comacini eran forse in questo senso una congrega di iniziati pitagorici. (23) Nell'Inferno ai canti: III, 122; IV, 38 e XII, 119. Nel Purgatorio ai canti: VII, 5; XI, 88; XXVII, 24 e XXXII, 59. Nel Paradiso ai canti: VIII, 90; X, 56; XXIV, 130; XXVI, 56 e XXVIII, 128. Naturalmente non sono rima Dio, nè Uccel di Dio, nè Figliuol di Dio ecc. che hanno altro significato da Dio, come dice Dante stesso nel Convivio a proposito della rima e di cui avremo occasione di parlare. 
6. - Gematria Dantesca  
Prima di entrare nel vivo del numerismo dantesco è necessario dire due parole su di un capitolo della Cabbala giudaica, la Gematria. Dante ricorre ad essa pochissime volte; e lo fa per imitare un altro suo grande maestro, Giovanni, nell'Apocalisse, che è opera tutta intessuta di numerismo.  
La Gematria è, diciamo cosí, una scienza, che ricerca l'interpretazione simbolica numerica sia di singole lettere, sia di intere parole, sia delle prime tre lettere di ciascuna parola. Tale scienza fu ampiamente coltivata dal rabbinismo. Si dice che vi fossero rabbini che conoscevano il valore gematrico di quasi tutte le parole della Bibbia. Anche i greci indulgevano a questa moda (24).  
Uno degli esempi piú noti e celebri di Gematria si trova, come si è detto, nell'Apocalisse di Giovanni, ove il mostro terribile è indicato solo con un numero 666. Su questo numero e sulla
sua interpretazione vi è un'intera biblioteca. Dante scrisse pure una sua Apocalisse ed egli pure come Giovanni indicò con un numero, non un mostro ma un Veltro, Messo di Dio, un Salvatore. È il ben noto «cinquecento dieci cinque» del XXXIII del Purgatorio. Questo numero va scritto DXV e non, come i commentatori arbitrariamente cambiarono, DVX. Si tratta del numero gematrico 515, sul cui significato pure si ha un'altra biblioteca facente il paio con quella del 666 di San Giovanni. La sola cosa che risulti sicura è la diversità tra i due simboli. Per l'Evangelista il 666 è la bestia satanica mandata fuori dall'abisso; per Dante il 515 è un inviato celeste che ricaccerà la lupa nell'Inferno. Il primo è pessimista, il fiorentino imperiale è ottimista  
Dante ha però un secondo esempio di Gematria. Nel cielo di Marte le fiamme delle anime gloriose si dispongono in «cinque volte sette» (il numero del climaterico minore!) vocali e consonanti a comporre il versetto: Diligite justitiam qui judicatis terram. Di queste 35 lettere Dante pone in rilievo, secondo le regole gematriche, le sole prime tre, D, I, L, del DXV. Questo fatto permette di dedurre che il numero 515 è numero per Dante di molta importanza; e questo conferma le acute investigazioni del Benini (25) su questo numero e sul 666 nella Commedia. Finalmente si può osservare che la Gematria DIL si ha nel cielo dei giusti e nel versetto che impone ai governanti la Giustizia. E il DXV, il Messo di Dio, il Veltro, è colui che verrà ad instaurare la Giustizia nel mondo.  
A mettere in evidenza l'importanza che Dante ha voluto dare a questo 5. 1. 5. si può rilevare, come ha fatto acutamente e logicamente il Benini, che egli si è proclamato sesto tra i poeti imperiali proprio al 515° verso del poema.  
Si può riportare anche a Gematria la figurazione ed interpretazione della M ingigliata, l'ultima lettera «del vocabol quinto», cioè terram, del versetto sopraindicato. Su questa M e sulla sua derivazione si è avuto una recente polemica in seguito alla pubblicazione fatta da Mgr. Tondelli di un Liber figurarum attribuito a Gioacchino da Fiore.  
Lascio da parte la questione se il Liber figurarum sia opera di Gioacchino. Francesco Foberti (26), uno dei piú valenti suoi conoscitori ed uno dei piú fervidi difensori della sua ortodossia, ritiene che anche questo libro sia da riportare alla letteratura gioachimita, ma non a Gioacchino.  Condivido pienamente l'opinione del Foberti. Si deve difatti pensare all'enorme mole delle opere che dalle idee, travisate, dell'abate florense ebbe origine. L'idea di una nuova età dello Spirito, di una fine del mondo, del mille e non piú mille, si continua in tutte le opere piú o meno ortodosse dei religiosi per parecchi decenni. Ma non è il caso di insistere su questo argomento che esorbita dal mio assunto, il quale si può riassumere cosí: da dove Dante ha preso l'idea di quel movimento di anime fiammanti, che dopo varie evoluzioni si fermano a formare una M ingigliata e poi un'aquila?; ma, piú ancora, che cosa significa quella M?  
Prima di tutto riprendiamo e riassumiamo la visione dantesca dei canti che ci interessano; e cominciamo a considerare quello che Dante ci narra del cielo di Marte. Le luminose facelle dei beati formano varie lettere a combinare una scritta che non è dunque continua. Prima una D, poi una I, poi una L; poi tutto il versetto, che è l'inizio del Liber Sapientiæ, con cui si invitano i potenti ad amare la Giustizia. Le lettere poi scompaiono, salvo l'ultima lettera di terram, che è una M luminosa d'oro. E su questa M il Poeta vide scendere altre luci sul suo colmo e lí quietarsi cantando.  
L'M ha dunque un colmo: essa cioè è tondeggiante: non è la nostra M angolosa, è l'M gotica, curva in alto.  
Poi numerose altre faville, altre luci, piú di mille, ad altezze diverse formano la testa e il collo di un'aquila. E l'anime beate, che sono «ingigliate all’m», con poco moto prendon parte esse pure a formare la figura dell'aquila. Come si è formata quell'immagine luminosa, quell'aquila a cui si giunge da una modificazione della M?  
Ed eccoci al nodo della questione, cioè quel verbo, creato da Dante: ingigliare, che a me sembra assai importante per chiarire il modello che può avergli servito per questa figurazione.  Il Gaetani, geniale studioso di Dante, è stato il primo a far osservare che la M di Dante doveva essere l'M gotica. E ne dà una figura, che poi viene ingigliata. Ma questa M ha sul colmo un giglio, mentre Dante dice che sul colmo di essa si posano le luci a formare il collo e la testa dell'aquila. Inoltre, per aversi poi l'aquila occorre una completa dissoluzione della M. Ma Dante di questa dissoluzione non parla affatto (27).  
È necessario dunque ricorrere ad altro tipo di M ingigliata. Effettivamente vi è un'altra figura che
arieggia alla M, che ha una base a coda d'aquila stilizzata, che possiede uno stelo su cui può formarsi il collo e la testa dell'aquila, che è ingigliata sopra la M, e che non ha bisogno di scomporsi.  
Questa figura è lo stemma fiorentino, il giglio, degno di essere nel cielo, quando sia formato, come nel Paradiso, dai giusti e non sia il «maladetto fiore» della moneta. 
  

Vediamo questo tipico e storico giglio fiorentino (28): i due petali laterali sono le due gambe dell'm tondeggiante, su cui scendono poi le facelle a formare il collo e la testa di un'aquila. I due gigli laterali, «ingigliati all’m», con poco moto, spostandosi di poco, terminano il contorno superiore delle ali. Dal giglio si è formata un'aquila. Non mi sembra che occorra andare a ricercare altri modelli quando ne abbiamo uno cosí noto a Dante, e che «con poco moto» ci dà la figura dell'aquila, derivandola da una M ingigliata, e senza scomporla.  
A questo proposito non si deve dimenticare che, nel precedente canto di Cacciaguida, Dantericorda espressamene il giglio fiorentino. È lecito quindi pensare che egli avesse presente il giglio, stemma della sua città.  
Si potrà forse osservare che Dante, il florentinus natione non moribus, ce l'aveva con Firenze e quindi non avrebbe dovuto mettere in cielo il suo giglio. 

Ma ricordiamo che Dante è un amante appassionato delle cose a lui care, principalmente la sua fede e la sua patria. Come tutti gli amanti intransigenti vorrebbe perfetta la cosa amata. Ecco perché inveisce contro i pontefici, non pastori ma lupi, contro la Chiesa che si corrompe nei costumi, mentre detiene la Verità rivelata, a cui Dante crede con tutte le sue forze e con l'umiltà piú profonda. Ecco perché è cosí aspro verso la sua città natale, che ama però con affetto immenso di figlio. È naturale quindi che nella visione della futura giustizia egli veda il giglio della sua città che si unisce all'Aquila del giusto Impero.  
Ritengo dunque che l'm ingigliata di Dante derivi senz'altro dal giglio fiorentino.  Questa però potrebbe considerarsi questione di poca importanza. Piuttosto è da vedere che cosa Dante abbia voluto significare con questa M ingigliata, che prende poi la forma di aquila.  Io credo che a domandare al primo che passa che cosa rappresenti la M ingigliata, questi, intuitivamente e senza esitazione, risponderebbe che essa non può essere che la Vergine Maria.  
E cosí ho súbito pensato io pure, credendo che l'interpretazione fosse pacifica. Ma mi ero ingannato. Quella che il buon senso consiglia a noi profani, non è l'opinione di molti dantisti di professione. Difatti i commentatori piú quotati non parlano di Maria. Il vecchio Buti dice, e non si comprende con qual fondamento, che in quella M Dante ha voluto indicare il Mondo e dal Mondo nascerebbe l'Aquila. Un commentatore piú recente e tra i piú valorosi, il Parodi, asserisce che in quella M si deve leggere Monarchia. Ed il giglio di cui è infiorata la Monarchia sarebbe la casa di Francia. Da questo giglio di Francia si passerebbe poi all'Aquila Imperiale. Secondo il Parodi, dunque, con questa figurazione Dante ha voluto adombrare la sua speranza, che la Casa di Francia si sarebbe sottomessa all'Impero. Ritengo che tutto sia possibile, meno che Dante abbia potuto nemmeno lontanamente sognare una simile sottomissione. La Casa di Francia e il suo giglio sono messi al bando dal Poeta, appunto perché oppositori e nemici
irriducibili dell'Impero.  
Il Trucchi, che ha pubblicato recentemente un'esplicazione della Commedia e che molto spesso ha ottime vedute, per caso strano non dà alcuna importanza a questa M, che anche per lui può essere Mondo o Monarchia. Il Trucchi però propende piuttosto a ritenerla segno di Monarchia. Ma non riconosce alcun valore speciale a questa visione. Eppure Dante avverte in modo esplicito dell'importanza della cosa e ci fa attenti al significato profondo di essa, poiché prima di parlarne si rivolge a tutte le Muse, invocando la fonte a cui esse si dissetano, la Diva Pegasea, che fa gloriosi e rende longevi gli ingegni.  
Chi ha interpretato come Maria quella M è stato il Laurenti nel suo opuscolo Ermetica ed ermeneutica dantesca (pag. 188 e seg.). E con questa interpretazione entriamo in pieno campo religioso e anzi in quello preferito da Dante per la sua venerazione alla Vergine. Di questa creatura eccelsa, fiore dell'Umanità, santificata dallo Spirito Divino, Maria, parla la profezia di Isaia. Rileggiamola: «Et egredietur virgo de radice Jesse, et flos de radice eius ascendet». Germoglierà una vergine dalla radice di Jesse e dalla sua radice sorgerà un fiore. Ecco che si spiegano quelle parole dantesche: surgono, resurgir, salir che rappresentano l'ascendet d'Isaia e si spiega pure quell'ingigliarsi all'm, col fiore germogliante dalla radice.  
Ma, osserva il Laurenti, vi ha di piú. Isaia continua: «Judicabit in justitia pauperes». Ecco che viene il concetto di giudizio e di giustizia, cioè le parole segnate dalle divine facelle: «Amate la giustizia voi che giudicate la Terra».  
Pare di veder riprodotta la visione dantesca. Il giglio fiorentino, che, privo del petalo centrale, è una M ingigliata dai due fiori laterali: le luci divine che calano sul colmo dell'M a formare il collo e il becco dell'aquila, le fiammelle ingigliate che, con poco moto, si dispongono a terminare il contorno delle ali.  
Sarebbe cosa bellissima se nell'aquila si potesse riconoscere un simbolo dello Spirito. Ma in tutta l'iconografia cattolica lo Spirito non è figurato quale aquila.  
Occorre allora ricercare se vi sia qualche altro significato sottile, che possa essere invocato a spiegare questa speciale figurazione della M di Maria coll'Aquila. E lo troviamo in una curiosa pagina del Convivio (3, V, 2) a cui mi pare non sia stata fatta soverchia attenzione. In questa pagina Dante, esplicando il verso «Non vede il Sol che tutto il mondo gira», della canzone Amor che ne la mente mi ragiona, ci dà la spiegazione della rotazione del Sole attorno alla Terra immobile. In questa spiegazione il Poeta vuol render conto degli antipodi e vi suppone situate, simmetriche, due città. Ma, strano assai, è il nome di esse. Una si chiama Maria e l'altra Lucia! La trasparenza di questi due nomi fittizi è chiara e chiarissimo è pure il simbolo, quando il Poeta dice: «Li cittadini di Maria tengono le piante contro le piante di quelli di Lucia». Per mostrare però anche meglio che in Maria è personificata la Croce, il nome di Maria è ripetuto esattamente nove volte; mentre per Lucia, l'Impero, la Giustizia (simboleggiati nel sei), il suo nome viene appunto ripetuto sei volte. Cosí, secondo l'idea dominante di Dante, Croce e Impero sono, in Terra, agli antipodi; e da ciò il male dell'Umanità, posta nella selva oscura senza speranza.  
Ma nel cielo della Giustizia, là dove si auspica la perfezione umana coll'accordo dei due poteri, ecco che la M ingigliata, Maria, si dispone non piú agli antipodi ma intimamente legata all'Aquila, Lucia. L'opposizione assoluta, diametrale del Convivio si cambia cosí nell'auspicata unione della Croce coll'Impero. Ed ecco come la cabalistica gematrica viene riportata alle credenze cattoliche ed al grande sogno di Dante, religioso e imperiale. 
(24) Stratone, in un epigramma, che non occorre tradurre, dice che proctos e chsisos si equivalgono gematricamente. 
(25) Dante nelle bellezze dei suoi enigmi risolti: passim. 
(26) Questioni dantesche e storia francescana. Misc. francesc. XXXIX, Gioacchino da Fiore, Padova, Cedam, 1942. 
(27) Esposizione della Divina Commedia, Paradiso, pag. 296. 
(28) La figura soprariportata mi è stata cortesemente favorita dall'Uff. d'Arte del Comune di Firenze quale stemma ufficiale, depositato all'Ufficio di Araldica, ed è ricavata dai vecchissimi esemplari esistenti nell'Archivio e risalenti al 1200. È quindi certo il Giglio di Dante. 
Fabritalp: Concluderei con un breve estratto dalla Parte Terza (Il numero nel testo): 
Capitolo I. - L'uno e il tre 
[...] Nella Commedia i canti sono cento; numero perfettissimo, perchè potenza del perfetto dieci, nel quale è contenuto l'unità e la trinità nella sua potenza. E i cento canti son divisi in tre cantiche ciascuna di trentatre canti, poichè il primo canto non è un canto sopranumerario dell'Inferno, ma è il canto proemiale a tutto il poema. Un canto di più non poteva stare nel Purgatorio. Poteva forse stare nel Paradiso, come canto riassuntivo: ma allora l'Uno, inizio del tutto come vogliono i pitagorici, sarebbe stato al termine non al principio come di dovere, e sarebbe stata impossibile la mirabile successione: 1 + 33 + 33 + 33. [...] 
6a) CICLO VITALE DELL'UOMO SECONDO DANTE 
di Frater Petrus 
Scrive Vinassa de Regny: "A proposito di questo 81 è da notare che Dante (Convivio, 4, XXIV, 6), parlando dei periodi della vita umana, gli dà una grande importanza tutta cristiana: «Io credo, se Cristo non fosse stato crocifisso e fosse vissuto lo spazio che la sua vita poteva secondo natura trapassare, elli sarebbe alli LXXXI anno di mortale corpo in eterno trasmutato». E questa è una secca smentita a tutti quanti asseriscono che secondo Dante la vita naturale umana sia di 70 anni". 
Come si concilia ciò con la precedente affermazione dantesca in Convivio, 4, XXIII 6-10: «tutte le terrene vite (...) convengono essere quasi ad immagine d'arco assomiglianti (...) lo punto sommo di questo arco (...) io credo che nei perfettamente naturati esso sia nel trentacinquesimo anno» ? 
Credo che la cosa migliore sia rileggere per esteso i due capitoli in questione, per poi trarne le possibili conclusioni. 
Dante Alighieri 
Convivio - TRATTATO IV 
Capitolo XXIII Poi che dimostrata sufficientemente pare la diffinizione di nobilitade, e quella per le sue parti, come possibile è stato, è dichiarata, sì che vedere si puote omai che è lo nobile uomo, da procedere pare a la parte del testo che comincia: L'anima cui adorna esta bontate; ne la quale si mostrano li segni per li quali conoscere si puote il nobile uomo che detto è. E dividesi questa parte in due: che ne la prima s'afferma che questa nobilitade luce e risplende per tutta la vita del nobile, manifestamente; ne la seconda si dimostra specificamente ne li suoi splendori, e comincia questa seconda parte: Ubidente, soave e vergognosa. 
 Intorno de la prima è da sapere che questo seme divino, di cui parlato è di sopra, ne la nostra anima incontanente germoglia, mettendo e diversificando per ciascuna potenza de l'anima, secondo la essigenza di quella. Germoglia dunque per la vegetativa, per la sensitiva e per la razionale; e dibrancasi per le vertuti di quelle tutte, dirizzando quelle tutte a le loro perfezioni, e in quelle sostenendosi sempre infino al punto che, con quella parte de la nostra anima che mai non muore, a l'altissimo e gloriosissimo seminadore al cielo ritorna. E questo dice per quella prima che detta è. Poi quando comincia: Ubidente, soave e vergognosa, mostra quello per che potemo conoscere l'uomo nobile a li segni apparenti, che sono, di questa bontade divina, operazione; e partesi questa parte in quattro, secondo che per quattro etadi diversamente adopera, sì come per l'adolescenza, per la gioventute, per la senettute e per lo senio. E comincia la seconda parte: In giovinezza, temperata e forte; la terza comincia: E ne la
sua senetta; la quarta comincia: Poi ne la quarta parte de la vita. In quest[o] è la sentenza di questa parte in generale. Intorno a la quale si vuole sapere che ciascuno effetto, in quanto effetto è, riceve la similitudine de la sua cagione, quanto è più possibile di ritenere. Onde, con ciò sia cosa che la nostra vita, sì come detto è, ed ancora d'ogni vivente qua giù, sia causata dal cielo, e lo cielo a tutti questi cotali effetti, non per cerchio compiuto, ma per parte di quello a loro si scuopra; e così conviene che 'l suo movimento sia sopra essi come uno arco quasi, [e] tutte le [terrene] vite (e dico [terrene], sì de li [uomini] come de li altri viventi), [mon]tando e volgendo, convengono essere quasi ad imagine d'arco assimiglianti. Tornando dunque a la nostra, sola de la quale al presente s'intende, sì dico ch'ella procede a imagine di questo arco, montando e discendendo. 
 Ed è da sapere che questo arco [di giù, come l'arco] di su sarebbe eguale, se la materia de la nostra seminale complessione non impedisse la regola de la umana natura. Ma però che l'umido radicale [è] meno e più, e di migliore qualitade [e men buona], e più ha durare [in uno] che in uno altro effetto - lo qual è subietto e nutrimento del calore, che è nostra vita -, avviene che l'arco de la vita d'un uomo è di minore e di maggiore tesa che quello de l'altro. E alcuna morte è violenta, o vero per accidentale infertade affrettata; ma solamente quella che naturale è chiamata dal vulgo, e che è, è quel termine del quale si dice per lo Salmista: "Ponesti termine, lo quale passare non si può". E però che lo maestro de la nostra vita Aristotile s'accorse di questo arco di che ora si dice, parve volere che la nostra vita non fosse altro che uno salire e uno scendere: però dice in quello dove tratta di Giovinezza e di Vecchiezza, che giovinezza non è altro se non accrescimento di quella. Là dove sia lo punto sommo di questo arco, per quella disaguaglianza che detta è di sopra, è forte da sapere; ma ne li più io credo tra il trentesimo e quarantesimo anno, e io credo che ne li perfettamente naturati esso ne sia nel trentacinquesimo anno. E muovemi questa ragione: che ottimamente naturato fue lo nostro salvatore Cristo, lo quale volle morire nel trentaquattresimo anno de la sua etade; ché non era convenevole la divinitade stare [in] cos[a] in discresc[er]e, né da credere è ch'elli non volesse dimorare in questa nostra vita al sommo, poi che stato c'era nel basso stato de la puerizia. E ciò manifesta l'ora del giorno de la sua morte, ché volle quella consimigliare con la vita sua; onde dice Luca che era quasi ora sesta quando morio, che è a dire lo colmo del die. Onde si può comprendere per quello "quasi" che al trentacinquesimo anno di Cristo era lo colmo de la sua etade. 
 Veramente questo arco non pur per mezzo si distingue da le scritture; ma, seguendo le quattro combina[zioni] de le contrarie qualitadi che sono ne la nostra composizione, a le quali pare essere appropriata, dico a ciascuna, una parte de la nostra etade, in quattro parti si divide, e chiamansi quattro etadi. La prima è Adolescenza, che s'appropria al caldo e a l'umido; la seconda si è Gioventute, che s'appropria al caldo e al secco; la terza si è Senettute, che s'appropria al freddo e al secco; la quarta si è Senio, che s'appropria al freddo e a l'umido, secondo che nel quarto de la Metaura scrive Alberto. E queste parti si fanno simigliantemente ne l'anno, in primavera, in estate, in autunno e in inverno; e nel die, ciò è infino a la terza, e poi infino a la nona (lasciando la sesta, nel mezzo di questa parte, per la ragione che si discerne), e poi infino al vespero e dal vespero innanzi. E però li gentili, cioè li pagani, diceano che 'l carro del sole avea quattro cavalli: lo primo chiamavano Eoo, lo secondo Pirroi, lo terzo Eton, lo quarto Flegon, secondo che scrive Ovidio nel secondo del Metamorfoseos. Intorno a le parti del giorno è brievemente da sapere che, sì come detto è di sopra nel sesto del terzo trattato, la Chiesa usa, ne la distinzione de le ore, [le ore] del dì temporali, che sono in ciascuno die dodici, o grandi o piccole, secondo la quantitade del sole; e però che la sesta ora, cioè lo mezzo die, è la più nobile di tutto lo die e la più virtuosa, li suoi offici appressa quivi da ogni parte, cioè da prima e di poi, quanto puote. E però l'officio de la prima parte del die, cioè la terza, si dice in fine di quella; e quello de la terza parte e de la quarta si dice ne li principii. E però si dice mezza terza, prima che suoni per quella parte; e mezza nona, poi che per quella parte è sonato; e così mezzo vespero. E però sappia ciascuno che, ne la diritta nona, sempre dee sonare nel cominciamento de la settima ora del die: e questo basti a la presente digressione. 
Capitolo XXIV Ritornando al proposito, dico che la umana vita si parte per quattro etadi. La prima si chiama Adolescenzia, cioè "accrescimento di vita"; la seconda si chiama Gioventute, cioè "etate che puote giovare", cioè perfezione dare, e così s'intende perfetta - ché nullo puote
dare se non quello ch'elli ha -; la terza si chiama Senettute; la quarta si chiama Senio, sì come di sopra detto è. 
 De la prima nullo dubita, ma ciascuno savio s'accorda ch'ella dura in fino al venticinquesimo anno; e però che infino a quel tempo l'anima nostra intende a lo crescere e a lo abbellire del corpo, onde molte e grandi transmutazioni sono ne la persona, non puote perfettamente la razionale parte discernere. Per che la Ragione vuole che dinanzi a quella etade l'uomo non possa certe cose fare sanza curatore di perfetta etade. 
 De la seconda, la quale veramente è colmo de la nostra vita, diversamente è preso lo tempo da molti. Ma, lasciando ciò che ne scrivono li filosofi e li medici, e tornando a la ragione propria, dico che ne li più, ne li quali prendere si puote e dee ogni naturale giudicio, quella etade è venti anni. E la ragione che ciò mi dà si è che, se 'l colmo del nostro arco è ne li trentacinque, tanto quanto questa etade ha di salita tanto dee avere di scesa; e quella salita e quella scesa è quasi lo tenere de l'arco, nel quale poco di flessione si discerne. Avemo dunque che la gioventute nel quarantacinquesimo anno si compie. E sì come l'adolescenzia è in venticinque anni che precede, montando, a la gioventute, così lo discendere, cioè la senettute, è [in] altrettanto tempo che succede a la gioventute; e così si termina la senettute nel settantesimo anno. Ma però che l'adolescenza non comincia dal principio de la vita, pigliandola per lo modo che detto è, ma presso a otto anni dopo quell[o]; e però che la nostra natura si studia di salire, e a lo scendere raffrena, però che lo caldo naturale è menomato, e puote poco, e l'umido è ingrossato (non per[ò] in quantitade, ma p[ur] in qualitade, sì ch'è meno vaporabile e consumabile), avviene che oltre la senettute rimane de la nostra vita forse in quantitade di diece anni, o poco più o poco meno: e questo tempo si chiama senio. Onde avemo di Platone, del quale ottimamente si può dire che fosse naturato e per la sua perfezione e per la fisonomia che di lui prese Socrate quando prima lo vide, che esso vivette ottantuno anno, secondo che testimonia Tullio in quello De Senectute. E io credo che se Cristo fosse stato non crucifisso, e fosse vivuto lo spazio che la sua vita poteva secondo natura trapassare, elli sarebbe a li ottantuno anno di mortale corpo in etternale transmutato. 
 Veramente, sì come di sopra detto è, queste etadi possono essere più lunghe e più corte secondo la complessione nostra e la composizione; ma, come elle siano in questa proporzione, come detto è, in tutti mi pare da servare, cioè di fare l'etadi in quelli cotali e più lunghe e meno secondo la integritade di tutto lo tempo de la naturale vita. Per queste tutte etadi questa nobilitade, di cui si parla, diversamente mostra li suoi effetti ne l'anima nobilitata; e questo è quello che questa parte, sopra la quale al presente si scrive, intende a dimostrare. Dov'è da sapere che la nostra buona e diritta natura ragionevolmente procede in noi, sì come vedemo procedere la natura de le piante in quelle; e però altri costumi e altri portamenti sono ragionevoli ad una etade più che ad altra, ne li quali l'anima nobilitata ordinatamente procede per una semplice via, usando li suoi atti ne li loro tempi ed etadi sì come a l'ultimo suo frutto sono ordinati. E Tullio in ciò s'accorda in quello De Senectute. E lasciando lo figurato che di questo diverso processo de l'etadi tiene Virgilio ne lo Eneida, e lasciando stare quello che Egidio eremita ne dice ne la prima parte de lo Reggimento de' Principi, e lasciando stare quello che ne tocca Tullio in quello de li Offici, e seguendo solo quello che la ragione per sé ne puote vedere, dico che questa prima etade è porta e via per la quale s'entra ne la nostra buona vita. E questa entrata conviene avere di necessitade certe cose, le quali la buona natura, che non viene meno ne le cose necessarie, ne dà; sì come vedemo che dà a la vite le foglie per difensione del frutto, e li vignuoli con li quali difende e lega la sua imbecillitade, sì che sostiene lo peso del suo frutto.  Dà adunque la buona natura a questa etade quattro cose, necessarie a lo entrare ne la cittade del bene vivere. La prima si è obedienza; la seconda soavitade; la terza vergogna; la quarta adornezza corporale, sì come dice lo testo ne la prima particola. E` dunque da sapere, che sì come quello che mai non fosse stato in una cittade, non saprebbe tenere le vie sanza insegnamento di colui che l'hae usata; così l'adolescente, che entra ne la selva erronea di questa vita, non saprebbe tenere lo buono cammino, se da li suoi maggiori non li fosse mostrato. Né lo mostrare varrebbe, se a li loro comandamenti non fosse obediente; e però fu a questa etade necessaria la obedienza. Ben potrebbe alcuno dire così: dunque potrà essere detto quelli obediente che crederà li malvagi comandamenti, come quelli che crederà li buoni? Rispondo che non ha quella obedienza, ma transgressione: ché se lo re comanda una via e lo
servo ne comanda un'altra, non è da obedire lo servo; ché sarebbe disobedire lo re, e così sarebbe transgressione. E però dice Salomone, quando intende correggere suo figlio (e questo è lo primo suo comandamento): "Audi, figlio mio, l'ammaestramento del tuo padre". E poi lo rimuove incontanente da l'altrui reo consiglio e ammaestramento, dicendo: "Non ti possano quello fare di lusinghe né di diletto li peccatori, che tu vadi con loro". Onde, sì come, nato, tosto lo figlio a la tetta de la madre s'apprende, così tosto, come alcuno lume d'animo in esso appare, si dee volgere a la correzione del padre, e lo padre lui ammaestrare. E guardisi che non li dea di sé essemplo ne l'opera, che sia contrario a le parole de la correzione: ché naturalmente vedemo ciascuno figlio più mirare a le vestigie de li paterni piedi che a l'altre. E però dice e comanda la Legge, che a ciò provede, che la persona del padre sempre santa e onesta dee apparere a li suoi figli; e così appare che la obedienza fue necessaria in questa etade. E però scrive Salomone ne li Proverbi, che quelli che umilemente e obedientemente sostiene dal correttore le sue corrett[iv]e riprensioni, "sarà glorioso"; e dice "sarà", a dare ad intendere che elli parla a lo adolescente, che non puote essere, ne la presente etade. E se alcuno calunniasse: "Ciò che detto è, è pur del padre e non d'altri", dico che al padre si dee riducere ogni altra obedienza. Onde dice l'Apostolo a li Colossensi: "Figliuoli, obedite a li vostri padri per tutte cose, per ciò che questo vuole Iddio". E se non è in vita lo padre, riducere si dee a quelli che per lo padre è ne l'ultima volontade in padre lasciato; e se lo padre muore intestato, riducere si dee a colui cui la Ragione commette lo suo governo. E poi deono essere obediti maestri e maggiori, c[ui] in alcuno modo pare dal padre, o da quelli che loco paterno tiene, essere commesso. Ma però che lungo è stato lo capitolo presente per le utili digressioni che contiene, per l'altro capitolo l'altre cose sono da ragionare. 
Commento 
L'immagine del ciclo vitale umano, che probabilmente Dante aveva in mente nello scrivere questi due capitoli del Convivio, è una ellisse disposta verticalmente, il cui perimetro è diviso in quattro parti da due rette intersecantesi nel più basso dei due fuochi. Con una tale costruzione, solo la parte sinistra (da 0 a 25 anni) e destra (da 45 a 70 anni) del ciclo risultano uguali tra loro. 

Come si può notare il trentacinquesimo anno di età si trova effettivamente al vertice del diametro maggiore ed è in tal senso che esso è il "mezzo del cammin di nostra vita", la quale ha una durata perfetta se è di anni 81 (= 34)
Dante attribuisce alla prima parte della vita, cioè all'Adolescenza ( fino a 25 anni ) l'umido e il caldo (è perciò analogica all'elemento che ha le medesime qualità: l'aria); alla Gioventute ( fino a 45 anni ) attribuisce il caldo e il secco (analogica al fuoco); alla Senettute ( fino a 70 anni ) Dante attribuisce il secco e il freddo (analogica alla terra); alla Senio ( fino agli 81 anni teorici ) attribuisce il freddo e l'umido (analogica all'acqua). Come indica chiaramente ciò che viene detto sul corpo di Cristo (se non fosse morto in croce), in riferimento all'alchimia interiore, la quarta età (senio) corrisponde alla realizzazione del "corpo eterno". Esso è vissuto dall'alchimista come uno "sciogliersi" dei vincoli ai quali era soggetto il corpo mortale: è perciò simbolicamente della natura dell'acqua.  

7) QUADRO GENERALE DELLA COMMEDIA 
di Sipex 
Domenico di Michelino (1417 – 1491)- La commedia illumina Firenze - in Santa Maria del Fiore. 
Quel che segue è una scheda sintetica della Divina Commedia, destinata ad un primo inquadramento generale dei problemi, per chi parta da un punto di vista esoterico. Su suggerimento di Ea, ho riscritto la "scheda" comunicata in un primo tempo. Essa, infatti, era un semplice canovaccio di partenza, che di fatto non raccoglieva molto di più delle nozioni comunemente accettate dalla maggior parte degli studiosi. Tenendo conto sia dei miei scritti successivi, sia di quanto, più in generale, è emerso in questo Forum, questa volta ho
evidenziato un livello "magico" nella struttura della Commedia, che va a determinare gli altri livelli via via più concreti: dottrinale, cosmologico e formale. 
Titolo originale: Comedia - Poema in tre cantiche (Inferno - Purgatorio - Paradiso) di Dante Alighieri. 
Genesi e Storia Iniziale 
La vera genesi di quest'opera è da ricercarsi, come diremo nel seguito, in quella dimensione magica in cui vissero l'autore e la Confraternita dei Fedeli d'Amore. La discussione relativa ad opere precedenti, che abbiano potuto fungere da modelli per la Divina Commedia è molto complessa e richiederebbe probabilmente una trattazione a parte. Tuttavia, ai fini pratici, possono anche essere sufficienti i cenni che faremo alle principali tra esse, parlando della struttura dottrinale delle tre cantiche. 
La datazione dell'opera è ancor oggi problematica. I dati oggettivi che abbiamo a disposizione sono: 
- l'Inferno non contiene notizie posteriori al 1309. La prima menzione di copie manoscritte di questa cantica è del 1313. Tuttavia si trova una citazione di Inf. V 103-105 (episodio di Paolo e Francesca) in una copertina, datata 1404, dell'Archivio di Stato di Bologna. - il Purgatorio non contiene riferimenti a fatti posteriori al 1313 e fu divulgato separatamente nei due anni seguenti.  
- il Paradiso fu terminato negli ultimi anni di vita del poeta. Se si considera autentica la XIII epistola, quella a Cangrande della Scala, la cui composizione è collocabile, secondo il Mazzoni "tra il 1315 e il dicembre del 1317", a quell'epoca le prime due cantiche erano già divulgate e Dante aveva dato inizio al Paradiso, ma non era ancora in grado d'inviarne parte allo Scaligero, che della terza cantica era il dedicatario. 
Sempre nell'epistola XIII, Dante spiega a Cangrande il motivo del titolo "Comedia". La ragione del titolo è retorica e connessa al tema trattato ed al livello linguistico: l'opera inizia infatti con una situazione spaventosa e termina felicemente (al contrario, la tragedia può aver inizio piacevole ma fine tremenda), e il livello linguistico (la parlata volgare) è dimesso e umile per facilitare la comunicazione. L'aggettivo "divina", usato da Boccaccio nella sua biografia dantesca, il Trattatello in laude di Dante, fu introdotto solo in un'edizione a stampa del 1555.  
Struttura 
La commedia racconta un viaggio nei tre regni dell'aldilà compiuto da Dante ("simbolo" esemplare dell'uomo), che si affida a diverse "guide" successive, tra le quali le principali sono Virgilio (ragione), Beatrice (fede) e S.Bernardo (slancio mistico). Durante il tragitto sono incontrati numerosi personaggi del passato, le cui svariate situazioni esistenziali sono conseguenza del male e del bene perseguiti nel mondo terreno. 
Il poema, secondo quanto Dante stesso afferma riguardo alle sue opere (Trattato II del Convivio), ha quattro livelli principali di significato: 
- Letterale: il viaggio di Dante nei tre regni oltremondani copre un arco di sette giorni, con palese riferimento ai biblici sette giorni della creazione del mondo. 
- Allegorico: il paragone è lo strumento con cui il poeta ritrae il reale, mediante un intreccio di notazioni varie. 
- Morale: redenzione dell'anima del poeta dopo il periodo di traviamento (selva oscura) e redenzione politica dell'umanità che, con la guida della ragione (Virgilio) e dell'impero e una ritrovata moralità della Chiesa, raggiunge la felicità naturale (Paradiso Terrestre = giustizia e pace). 
- Anagogico: quello supposto dalla maggior parte degli esoteristi potrebbe essere esposto sinteticamente così: la guida della ragione e poi della fede (Beatrice), che muove le montagne (Magia), applicata allo sviluppo interiore (S.Bernardo, Teurgia) porta alla condizione  soprannaturale (Empireo, Theosis).
A questi quattro livelli di significato, corrispondono, in ordine inverso, quattro livelli strutturali della Commedia: 
a) struttura magica 
b) struttura dottrinale 
c) struttura cosmologica 
d) struttura formale 
a) Struttura Magica 
Tutti gli studiosi che accettano l'esistenza dell'esoterismo sono andati alla ricerca dei "dettagli" del significato anagogico che abbiamo sinteticamente enunciato, ma ... non li hanno trovati. Perchè?  
In generale, l'esoterismo dà luogo a due tipi principali di prodotti (orali o scritto-grafici qui non importa): 
1) racconti di esperienze vissute o procedure da seguire per viverle o riviverle (Riti); 2) formule, o comunque insiemi più o meno complessi di simboli, che esprimano una volontà magica propria o di gruppo (Sortilegi). 
La prima cosa dunque che gli studiosi di esoterismo debbono chiedersi è che tipo di prodotto è la Commedia. La maggior parte di loro non lo ha fatto, dando per scontato che l'aspetto esteriore di "viaggio iniziatico" dovesse per forza corrispondere ad un prodotto del primo tipo, cioè ad un resoconto esperienziale interiore o rituale. Nulla di più errato, giacchè significa sostanzialmente confondere il significato letterale con quello anagogico. E' infatti la "lettera" dell'opera che parla di un itinerario iniziatico che culmina, già in vita, con l'unione con Dio; dunque il significato anagogico deve essere un altro! Niente da stupirsi dunque che tutti quegli studiosi non abbiano potuto trovare ciò che cercavano. Non hanno tenuto presente l'ammonimento di Johannes Schröder, condiviso da altri alchimisti, che ancora nel XVII sec. ammoniva: "Quando i Filosofi parlano senza raggiri, diffido della loro parola; quando si spiegano per enigmi, rifletto". 
Dunque la Commedia non può essere che un prodotto del secondo tipo: un libro "vivente" (come sono viventi anche certi quadri, statue, edifici, composizioni musicali) una complessa formula magica che, anche se può offrire spunti per riflessioni del primo genere, si propone un unico scopo: di restare intatta nei secoli e di essere ripetuta e perciò rigenerata da quanti più esseri possibile.  
Si vuole dunque affermare che Dante non ha dato vita a prodotti del primo tipo? Per nulla, lo ha fatto eccome! alla stessa identica maniera...degli altri Fedeli d'Amore a lui contemporanei, con  canzoni, ballate, sonetti e rime varie, cioè con componimenti poetici di più limitata estensione, scritti nel "gergo d'amore" (che è sostanzialmente assente nella Commedia) e a volte accompagnati da un commento narrativo (Vita Nova) o dottrinale (Convivio). Sarabbero stati adatti anche come formule magiche? sì, ma molto meno. Certo i componimenti danteschi di più limitata estensione sono letti e studiati, come quelli di Guinizelli, Cavalcanti e tutti gli altri, ma la Commedia... addirittura c'è chi la conosce tutta a memoria! Essa è, sul piano magico, quello che, sul piano religioso, è il Credo dei cristiani, cioè la volontà che vi è legata, viene potenziata tutte le numerose volte che viene letta o studiata o ripetuta a memoria. Qual è questa volontà? Mi limiterò a dire che alcuni effetti magici si mostrarono già qualche decennio dopo, ad es. quando il modello della Rosa Mistica, descritto da Dante negli ultimi canti del Paradiso, si concretizzò sul piano umano con la Confraternita dei Rosacroce. Profezia? precognizione? no, questa è roba da contemplativi: i maghi credono solo ... nella magia! 
Dunque la struttura magica della Commedia è semplicemente la volontà magica che Dante vi legò (legatura delle sorti, sortilegio). Essa è il Fuoco dell'arte (volere radiante) che per concretizzarsi, in un primo effetto condivisibile da tutti, cioè l'opera scritta, deve coagularsi, trasformandosi progressivamente in Aria, Acqua e Terra.
b) Struttura dottrinale 
La prima fase di concretizzazione della struttura magica (= Fuoco) si ha nella determinazione della struttura dottrinale (= Aria, moto delle idee), cioè nella scelta di quell'impianto teologico-filosofico ed esoterico, più adatto a suscitare l'interesse dei lettori, nei confronti dell'opera. La complessità degli schemi adottati dal poeta richiede che la materia venga trattata a parte, in apposite voci di approfondimento. Perciò, il lettore veda, nel seguito del testo, i capitoli: 
- Struttura dell'Inferno 
- Struttura del Purgatorio 
- Struttura del Paradiso 
c) Struttura cosmologica 
La struttura dottrinale (=Aria) si concretizza, a sua volta, ulteriormente nella scelta di un ambiente organizzato, di un "cosmos" dove ciò che sarà narrato acquisterà senso e coerenza. In conseguenza delle scelte dottrinali di Dante , la struttura cosmologica (=Acqua, coesione del contenuto, determinata dall'ambiente scelto) della Commedia coincide in massima parte con la rappresentazione cosmologica più diffusa nell'immaginario medievale.  
Il viaggio all'Inferno e sul monte del Purgatorio rappresentano infatti l'attraversamento dell'intero pianeta, dalle sue profondità alle regioni più elevate; mentre il Paradiso è una rappresentazione simbolico-visuale di un cosmo aristotelico-tolemaico cristianizzato. 
L'Inferno era rappresentato all'epoca di Dante come una cavità di forma conica interna alla Terra, allora concepita come divisa in due emisferi, uno di terre e l'altro di acque. La caverna infernale era nata dal ritrarsi delle terre inorridite al contatto con il corpo maledetto di Lucifero e delle sue schiere, cadute dal cielo dopo la ribellione a Dio. La voragine infernale aveva il suo ingresso esattamente sotto Gerusalemme, collocata a 90° rispetto al semicerchio di 180° formato dalle terre emerse. La metà marina della Terra si estendeva invece su tutta la semisfera opposta al continente euroasiatico. Agli antipodi di Gerusalemme, e quindi al 90° della semisfera acquea, si ergeva l'isola montagnosa del Purgatorio, composta appunto dalle terre fuoriuscite dal cuore del mondo all'epoca della ribellione degli angeli. In cima al Purgatorio, che peraltro era una creazione recente dell'immaginario cristiano legata alla necessità di giustificare la dottrina delle indulgenze, Dante colloca il Paradiso terrestre del racconto biblico, il luogo terrestre più vicino al cielo. 
Il Paradiso è strutturato secondo la rappresentazione cosmologica aristotelica, rivisitata in epoca ellenistica da Tolemeo, e risistemata ulteriormente dai teologi cristiani, secondo le esigenze della nuova religione. Nel suo rapimento celeste dietro l'anima di Beatrice, Dante attraversa dunque i nove cieli del cosmo astronomico-teologico, al di sopra dei quali si distende, metafisicamente infinito, l'Empireo - in cui ha sede la Rosa dei Beati, godenti la diretta visione di Dio. Ai nove cieli corrispondono nell'Empireo i nove cori angelici che, col loro movimento circolare intorno all'immagine di Dio, provocano il relativo movimento rotatorio del cielo a cui ciascuno di essi è preposto - questo come conseguenza della dottrina dell'Atto Puro e del Primo Cielo Mobile, desunta dalla Metafisica di Aristotele.  
La struttura cosmologica della Commedia è dunque strettamente connessa alla struttura dottrinale del poema, per cui la collocazione dei tre regni, e, al loro interno, l'ordine delle anime - ovvero delle pene e delle grazie-, corrisponde a precisi intendimenti di ordine morale e teologico. 
In particolare, la topografia dell'Inferno comprende i seguenti luoghi: 
- Un ampio vestibolo o Antiferno, dove vengono puniti coloro che nessuno vuole, nè Dio nè il demonio: gli ignavi. - Il fiume Acheronte, che separa il vestibolo dall'inferno vero e proprio. - Una prima sezione costituita dal Limbo, immerso in una tenebra perenne. - Una serie di cerchi meno scoscesi in cui patiscono i peccatori incontinenti.
- La città infuocata di Dite, le cui mura circondano la voragine finale. 
- Il cerchio dei violenti in cui scorre il fiume sanguigno del Flegetonte. 
- Un burrone scosceso, che dà all'ottavo cerchio, chiamato Malebolge: il cerchio dei fraudolenti. 
- Il pozzo dei Giganti. 
- Il lago ghiacciato di Cocito, dove sono immersi i traditori. 
La topografia del Purgatorio è invece cosi strutturata: 
- Un Antipurgatorio, costituito da una spiaggia su cui vengono traghettate le anime dall'angelo nocchiero che le preleva alla foce del Tevere. Specularmene all'Inferno, in esso subiscono la loro purificazione i negligenti, i tardi cioè a pentirsi. 
- Ai piedi del monte, ancora parte dell'Antipurgatorio, c'è una valletta fiorita in cui espiano i loro peccati i principi negligenti. 
- Il purgatorio vero e proprio è un monte scosceso, formato da ampi dirupi e cerchi rocciosi, a ciascuno dei quali è preposto un angelo guardiano. 
- Sulla cima del monte c'è il Paradiso terrestre, che ha l'aspetto di una foresta rigogliosa, popolata di figure allegoriche. 
Topografia del Paradiso: 
Il Paradiso è situato oltre la "sfera dell'aria" e "la sfera del fuoco" ed è suddiviso nei seguenti cieli: 
- I cielo o della luna: spiriti che mancarono ai voti (intelligenze motrici: Angeli) - II cielo o di mercurio: spiriti che operarono il bene ma per desiderio di gloria terrena (intelligenze motrici: Arcangeli) 
- III cielo o di venere: spiriti amanti (intelligenze motrici: Principati) 
- IV cielo o del sole: spiriti sapienti (intelligenze motrici: Potestà ) 
- V cielo o di marte: spiriti dei morti per la fede (intelligenze motrici: Virtù) - VI cielo o di giove: principi giusti (intelligenze motrici: Dominazioni) 
- VII cielo o di saturno: spiriti contemplanti (intelligenze motrici: Troni) 
- VIII cielo o delle stelle fisse: spiriti trionfanti (intelligenze motrici: Cherubini) - IX cielo o del primo mobile: cori angelici (intelligenze motrici: Serafini) 
- X cielo o empireo: la "candida rosa", nove cerchi angelici, Dio. 
d) Struttura formale 
In base alla struttura cosmologica (= Acqua) viene determinata la struttura formale (= Terra, forma sensibile del poema), cioè il contenuto manifesto dell'opera nella sua peculiare forma organizzativa e linguistico-espressiva. Da questo punto di vista, la Commedia si presenta come un poema didascalico, che prende dal poema epico la protasi e l'invocazione per ciascuna delle tre cantiche. E' composta da versi endecasillabi, distribuiti in 100 canti, che sono raggruppati in tre cantiche di 33 canti ciascuna più un canto introduttivo (1+33+33+33 = 100).  
Il 3 ricorre anche nella forma metrica, che è la terzina o "terza rima", ossia strofe di tre endecasillabi a rima incatenata (ABA\BCB\CDC). Più in generale, i numeri, legano le numerose corrispondenze formali del testo (ad. es, i canti sesti delle tre cantiche sono di tema politico), legando gli episodi in un'intricata rete di valori dottrinali e simbolici. 
Sebene il livello linguistico di una commedia debba essere, come Dante stesso dice, dimesso e umile, pure è facile notare nelle tre cantiche un diverso stile. La norma teorica della "convenientia" impone che lo stile sia conforme all'argomento trattato, perciò lo stile si fa via via più elevato passando dalla prima alla terza cantica, con intensificazione anche del linguaggio metaforico. Comunque, in generale, Dante ama un'espressione sintetica, che evochi immagini visive e sensazioni acustiche, ogni volta che esse possano sostituirsi proficuamente ai semplici legami logici. La giustapposizione sintattica (brevi elementi successivi con stacchi e cesure) ereditata dalla letteratura latina medievale, fa a volte sembrare a noi moderni (abituati ad un modo espressivo più legato) il suo linguaggio poco fluido.
Struttura dottrinale dell'Inferno 
Nella prima cantica, Dante impiega, per la classificazione delle colpe e la distribuzione dei dannati, l'Etica Nicomachea (come dice esplicitamente Virgilio nel canto XI dell'Inferno) e la Retorica di Aristotele con i loro commenti medievali, ma contemporaneamente si avvale di S.Tommaso per quel che riguarda il cerchio degli eretici, dei Mythologiarum Libri di Fulgenzio Planciade e del De Officiis di Cicerone per le partizioni della malizia e della frode. 
I peccatori più "vicini" a Dio a alla luce, posti nei primi più vasti gironi, sono gli incontinenti, coloro cioè che hanno fatto il minor uso della ragione nel peccare. I peccati di incontinenza, infatti, sono compiuti soprattutto per debolezza o per incapacità di controllo è perciò, più che alla ragione, sono da imputarsi ad un difetto di volontà nel contrastare il male e nel fare il bene.  Più in basso stanno coloro che hanno commesso peccati di malizia, cioè azioni legate all'uso errato della ragione, messa al servizio del male. Essi, a loro volta, possono dividersi in peccatori di "eresia", peccatori che hanno agito con "forza" (violenti) e peccatori che hanno agito con "frode". L'eresia è il peccato meno grave giacchè è frutto di un autoinganno della ragione. Seguono i peccati dei violenti che hanno agito accecati dalla passione e tuttavia ad un livello di intelligenza maggiore degli incontinenti e degli eretici. I fraudolenti e i traditori sono i peccatori più malvagi, perchè hanno scientemente voluto e realizzato il male. Si può frodare chi si non si fida o chi si fida: ingannare chi si fida (tradimento), cioè chi ci è legato da particolari vincoli (parentela, ospitalità , patria comune), è certamente più grave. 
L'Inferno digrada a cerchi concentrici. Essi sono in numero di nove, ai quali si aggiunge un vestibolo (Antiferno) dove le anime sostano in attesa di conoscere la loro sorte e dove trovano stabile dimora gli ignavi, cioè "coloro che visser sanza 'nfamia e sanza lodo". I primi cinque cerchi comprendono il Limbo (dove sospirano Dio i giusti che non conobbero la rivelazione o i bambini che non ebbero il battesimo) e i quattro cerchi degli incontinenti: lussuriosi, golosi, avari e prodighi, iracondi e accidiosi. 
I quattro successivi cerchi sono chiusi entro le mura della città di Dite, per indicare la gravità  dei peccati. Nel sesto sono puniti gli eretici; il settimo è il cerchio dei violenti, diviso in tre gironi: nel primo sono puniti i violenti verso gli altri - gli omicidi - nel secondo i violenti verso la propria persona e le proprie sostanze - i suicidi e gli scialacquatori - nel terzo i violenti verso Dio (sodomiti, bestemmiatori, usurai). L'ottavo cerchio, ove sono puniti coloro che hanno usato la frode contro chi non si fida, è suddiviso in dieci bolge: quelle dei ruffiani e seduttori, adulatori, simonàaci, indovini, barattierà, ipocriti, ladri, consiglieri fraudolenti, seminatori di discordia, falsari. Il nono cerchio, ove sono puniti i traditori, cioè coloro che hanno usato la frode contro chi si fida, è suddiviso in quattro zone: Caina [traditori dei parenti], Antenora [della patria], Tolomea [degli ospiti], Giudecca [dei benefattori]). Lucifero, in forma di immenso mostro con tre teste, dalle ali di pipistrello, è collocato al fondo dell'inferno, che coincide col centro della terra. Muove costantemente le ali per mantenere ghiacciato il fiume Cocito e strazia nelle tre bocche Bruto, Cassio (traditori e uccisori di Cesare) e Giuda (traditore di Cristo). 
Il passaggio dall'Inferno al Purgatorio 
Nel canto XXXIV dell'Inferno, Dante incontra Lucifero. Egli ha tre facce: quella davanti rossa, la destra di colore tra il bianco e il giallo, la sinistra nera. Sotto ciascuna faccia vi sono due ali senza penne, nerastre e simili a quelle dei pipistrelli, così gigantesche da generare col loro moto tre venti.  
Le tre qualità della Natura, albedo, rubedo e nigredo, si esprimono dunque sia in Dio, sia in Lucifero, ma in modo opposto. Le tre persone della Trinità , definite da Dante (canto III, versi 5-6), sulla base degli insegnamenti della teologia, Potestate, Sapienza, Amore, corrispondono nell'ordine a rubedo, albedo e nigredo. In particolare, riguardo a quest'ultima qualità , occorre notare che, nella Trinità , ha ovviamente anch'essa un significato positivo. La sua tendenza "discendente" assume la valenza di amore per tutti gli esseri. I tre colori sono nominati nello stesso ordine nel caso delle facce di Lucifero. Il rosso della faccia anteriore simboleggia, in
questo caso, il desiderio insoddisfatto (l'impotenza). Il bianco non puro, ma giallastro, della faccia destra indica l'ignoranza. La faccia nera indica l'odio. E' appena il caso di notare che desiderio, ignoranza e avversione sono considerati dagli iniziati di ogni epoca come i tre principali ostacoli alla meditazione. Essi sono la fonte di ogni erroneo "dualismo" intellettivo (ciascuna faccia mette in moto due ali) e generano tre correnti sottili disarmoniche (i tre venti), che "gelano" l'uomo nella sua sofferente condizione. 
Struttura dottrinale del Purgatorio 
Dante passa dall'Inferno al Purgatorio, guidato da Virgilio lungo il corpo di Lucifero, che è infisso al centro della terra, con la testa rivolta verso l'emisfero boreale e i piedi verso quello australe. La montagna del Purgatorio sorge su un'isola rimasta solitaria nell'emisfero australe, dopo la caduta di Lucifero. Mentre le altre terre si ritirarono nell'emisfero boreale. 
Nella rappresentazione dantesca della caduta di Lucifero (Inferno XXXIV versi 121-126 e Paradiso canto XXIX, versi 49-51) confluiscono tre elementi: 
1) il testo biblico di Isaia (XIV, 12-17), integrato dai passi dell'Apocalisse (XII, 7-16), di Luca (X, 18) e di Matteo (XXV, 41); 
2) la cosmologia e cosmografia aristotelica che, per Dante, costituiva la descrizione dell' "ambiente" nel quale il dramma biblico si svolse; 
3) le considerazioni teologico-cosmologiche necessarie per adattare il dramma della caduta di Lucifero al suddetto ambiente. 
La caduta di Lucifero è così presentata in Isaia: "Come cadesti dal cielo Lucifero, stella del mattino?... Tu che dicevi in cuor tuo: 'In cielo io salirò... m'assiderò sul monte del Testamento dalla parte dell'aquilone ; salirò al di sopra delle nubi, sarò pari all'Altissimo'. Ed invece tu sarai trascinato all'inferno, nella profondità del lago". Il lago, identificato da Dante con il fiume del pianto di cui parla Virgilio nel libro VI dell'Eneide, è, nella Commedia, lo stagno di Cocito. 
Aristotele, nel libro II del De Caelo, afferma che la parte più nobile del mondo è quella da cui comincia il movimento diurno del sole, cioè l'Oriente. E poichè nell'uomo la destra è più nobile della sinistra, si deve considerare l'Oriente simbolicamente come la destra del mondo. Se si inscrive in un cerchio, che rappresenti il mondo, la figura d'un uomo visto di fronte, per far sì che la sua destra sia a Oriente, è necessario che la sua testa coincida col polo antartico, e i suoi piedi col polo artico. Perciò il polo antartico è simbolicamente il capo del mondo, mentre quello artico ne rappresenta le estremità inferiori. Nel cielo antartico debbono dunque trovarsi quelle costellazioni, che mandavano originariamente sulla terra i loro più benefici e salutari influssi e che la terra stessa attraevano a sè, come magnete il ferro, facendola emergere dalle acque con la loro virtù (o potere).  
Dante, accogliendo questa visione cosmologica, attribuisce alla caduta di Lucifero il cataclisma geologico, che determinò il trasferimento delle terre emerse e abitate dall'uomo nell'emisfero boreale, e il contemporaneo formarsi della montagna del purgatorio, sormontata dal paradiso terrestre (Caput Mundi) nell'emisfero australe. 
Mentre le anime dannate entrano all'inferno dopo aver attraversato l'Acheronte, sulla barca del demone Caronte, invece le anime espìanti giungono alla montagna del purgatorio, dalla foce del Tevere, su un vascello mosso dalle ali dell'angelo nocchiero. Il piano dell'isola e la prima parte della montagna costituiscono l'Antipurgatorio. La parte superiore del monte è il Purgatorio vero e proprio . La struttura dottrinaria del Purgatorio segue la classificazione tomistica dei vizi connessi all'amore mal diretto. Infatti, i peccati degli espìanti sono originati da tre cause fondamentali:  
 - amore rivolto al male (superbia, invidia, ira), 
 - amore troppo debole per Dio (accidia) , 
 - amore troppo forte per i beni terreni (avarizia e prodigalità , gola, lussuria).
Perciò il purgatorio è diviso in sette cornici (delimitate dal lato interno dalla parete a piombo sul monte, e dal lato esterno dal vuoto) in ciascuna delle quali si espia uno dei sette peccati capitali, nell'ordine già citato. Essendo il Purgatorio costruito specularmente all'Inferno (la montagna è l'immagine speculare della voragine), anche l'ordine dei peccati risulta capovolto: il cammino di Dante è infatti dal peccato più grave (superbia) a quello più lieve (lussuria). L'ingresso in purgatorio è consentito solo dall'angelo guardiano, che apre una pesante porta con due chiavi, secondo un rito che allude ad un certo livello dell'iniziazione. Ogni cornice ha un custode angelico, l'angelo della virtù contrapposta al peccato, e precisamente gli angeli dell'umiltà , della misericordia, della pace, della sollecitudine, della giustiza, dell'astinenza e della castità . Disposti al passo del perdono, ognuno di essi cancella una delle sette P, incise sulla fronte di Dante dall'angelo guardiano della porta del purgatorio.  
L'espiazione implica, oltre alla pena fisica che risponde alla legge del contrappasso (ed è atta a colpire più la natura spirituale e intellettiva degli individui che il loro corpo) anche momenti di riflessione e di pentimento, passaggio necessario per il termine dell'espiazione e il  raggiungimento dell'estasi propria del Paradiso: perciò le anime sentono voci o vedono scene che ricordano episodi di virtù premiata o di colpa punita. Gli espìanti, a differenza dei dannati che restano fissati per l'eternità al luogo in cui devono pagare la loro colpa, percorrono tutte le cornici purgatoriali, fermandosi in ciascuna, a seconda dell'intensità delle colpe.  
Tenendo conto dell'Antipurgatorio, alla base della montagna, e del Paradiso terrestre, collocato sulla vetta, anche nella divisione del Purgatorio si ripete l'iniziatico numero nove (lo stesso dei cerchi dell'inferno) che si ritroverà una terza volta nel Paradiso. 
Nell'Antipurgatorio, camminano mestamente i negligenti, cioè coloro che, per pigrizia, hanno aspettato a pentirsi fino all'ultimo istante della vita. Sono divisi in quattro gruppi: - Gli scomunicati che devono stare nell'antipurgatorio trenta volte il tempo che durò la scomunica; 
- I pigri; 
- I morti di morte violenta; 
- Gli amanti della gloria terrena. 
Gli ultimi tre gruppi sosteranno nell'antipurgatorio tanti anni quanti vissero. La sommità della montagna (che si erge verso il cielo, fin oltre la sfera del fuoco) è costituita dal pianoro del Paradiso Terrestre, dove convergono le anime purgate prima di accedere al Paradiso. Il Paradiso terrestre è una foresta rigogliosa, antitesi della Selva oscura. In essa scorrono i due fiumi Lete ed Eunoè: il primo ha la funzione di cancellare la memoria del male, il secondo quella di riaccendere la memoria del bene. Giunto alle soglie del Paradiso terrestre, Virgilio deve abbandonare il Poeta; alla guida di Dante si pone il poeta latino Stazio (Dante immagina si sia convertito segretamente), che lo condurrà nel giardino celeste, dove sarà  accolto da Matelda. Questa è, a sua volta, anticipazione dell'apparizione di Beatrice, discesa per lui dal cielo, ammantata delle tre virtù teologali. Si compie, a questo punto, il rito catartico della personale confessione e purificazione del poeta, che diviene così "puro e disposto a salire a le stelle". Proprio negli ultimi canti del Purgatorio, inoltre, viene affidato a Dante il suo compito di scrittore, che è quello di testimoniare agli altri uomini la verità così come l'ha appresa.  
Il passaggio dal Purgatorio al Paradiso 
Vorrei soffermarmi (così come ho fatto per il transito dall'Inferno al Purgatorio) sul transito dal Purgatorio (e precisamente dal Paradiso Terrestre) al Paradiso. Dante, nell'Eden, si bagna nel Letè e così dimentica il male commesso, si immerge poi nell'Eunoè, per ricordare tutto il bene compiuto, di cui non ha più coscienza, e si ritrova finalmente "puro e disposto a salire le stelle". Le spiegazioni riguardanti i due fiumi si trovano in due canti del Purgatorio. 
Nel canto XXVIII, Matelda spiega a Dante: 
"L'acqua che vedi non scaturisce da una polla che sia alimentata dal vapore acqueo convertito in pioggia dal freddo, come un fiume (terreno) il quale accresce e diminuisce la sua portata; ma nasce da una fonte costante e inesauribile, che dal volere di Dio attinge tant'acqua, quanta ne
versa nei due fiumi aperti in due direzioni opposte. Nel fiume che è da questa parte l'acqua scorre con un potere che toglie il ricordo del peccato in chi la beve; nel fiume che è dall'altra parte l'acqua restituisce il ricordo del bene compiuto. Da questo lato il fiume si chiama Letè; così dall'altro si chiama Eunoè, e l'acqua non opera il suo effetto se prima non è bevuta in entrambi i ruscelli". 
Nel canto XXX, Dante dice: "Gli occhi mi caddero sulla limpida acqua del Letè; ma vedendo rispecchiata in essa la mia confusione, li volsi sull'erba, tanto era il peso della vergogna che mi fece abbassare la fronte". 
Nel medesimo canto Beatrice conclude: 
"Un sommo decreto di Dio sarebbe violato, se si oltrepassasse il Letè e si gustasse la dolcezza delle sue acque senza pagarne il prezzo con un pentimento così profondo da far spargere lagrime". 
Il ricordo di sé (1) va di pari passo con lo "sciogliersi" dell'attaccamento egoico ed ha due aspetti, frutto in realtà della medesima pratica. La presenza a sé stessi non solo porta a disidentificarsi dai sentimenti egoici che appaiono nella mente, ma anche dagli avvenimenti passati e dalla vergogna che proviamo per alcuni di essi. Quella vergogna ci è apparsa spesso, ma ci faceva soffrire, così la relegavamo per più tempo possibile nella subcoscienza. La presenza mentale guarda quella vergogna negli occhi: la chiarezza della visione rende momentaneamente la sofferenza forte come non è mai stata. Ma la presenza mentale continua nella sua azione: quella stessa sofferenza si fa distante, svanisce assieme all'ego che ha sbagliato e che ha sofferto e che ora non è cosa diversa dalla presenza stessa. Questa non solo purifica così dagli errori, ma ci riporta il ricordo di tutto ciò che abbiamo fatto di piccolo o grande per l'ascenso spirituale nostro o altrui. Non importa se quei tentativi erano più confusi che efficaci: essi erano sinceri. Svanito il peccato con l'ego che l'ha compiuto, restituitoci il senso vero di tutto ciò che abbiamo fatto, conosciamo cos'è la purezza. E' finito il faticoso "Opus mulierum", sta per iniziare l'agile "Ludus puerorum". 
(1) Che forse sarebbe meglio chiamare semplicemente il Ricordo, con la lettera maiuscola. 
Struttura Dottrinale del Paradiso 
Da un punto di vista dottrinario, nella stesura del Paradiso, Dante si è servito della concezione aristotelica dei cieli, così come si era venuta a trasformare nei secoli, e come fu accolta nel mondo cristiano. Egli stesso così la descrive nel Convivio : "Aristotele credette, ..., che fossero pure otto cieli, dei quali lo estremo, e che contenesse tutto, fosse quello dove le stelle fisse sono, cioè la spera ottava; (II,3,3); Tolomeo poi, accorgendosi che l'ottava spera si movea per più movimenti, ..., pose un altro cielo essere fuori de lo Stellato, lo quale facesse questa revoluzione da oriente a occidente... (II,3,5) Veramente, fuori di tutti questi, li cattolici pongono lo cielo Empireo, che è a dire cielo di fiamma o vero luminoso; e pongono esso essere immobile… (II, 3, 8). Quest'ultimo è il cielo dei beati - Questo loco è di spiriti beati, secondo che la Santa Chiesa vuole, che non può dire menzogna (II,3,10)".  
Se i cieli si muovono, si pone il problema di chi li muove. Sempre nel Convivio, Dante dice che  al loro movimento sono associati "sustanze separate da materia, cioè Intelligenze, le quali la volgare gente chiamano Angeli" (II,4,2). Dante ritiene che la verità su questa questione sia difficile da vedersi per due ragioni, "e per difetto di ragione e per difetto d'ammaestramento" (II,4,8). Ritorna successivamente su questo concetto, spiegando: "Detto è che per difetto d'ammaestramento li antichi la veritade non videro de le creature spirituali" (II,5,1); in parte la raggiunse il popolo d'Israele, ad opera dei suoi profeti. I cristiani, infine, "ammaestrati da colui che venne da quello, da colui che le fece, da colui che le conserva, cioè da lo Imperadore de
l'universo, che è Cristo", ebbero completa conoscenza di questa verità. 
La struttura del Paradiso è perciò costruita sulla base di una cosmologia geocentrica, che pone la Terra al centro di una serie di nove sfere concentriche crescenti, rappresentanti i cieli della Luna, di Mercurio, di Venere, del Sole, di Marte, di Giove, di Saturno, dello Zodiaco o delle Stelle Fisse, e del Primo Mobile o Cristallino. Quest'ultimo, che "non ha altro dove che la mente divina" (XXVII, 109-110), racchiude l'universo sensibile e, nello stesso tempo, ne è al di fuori. Oltre il Primo Mobile è il cielo Empireo, raffigurato come una simmetrica serie di nove sfere concentriche decrescenti, che sono le sedi di Angeli, Arcangeli, Principati, Potestadi, Virtù, Dominazioni, Troni, Cherubini e Serafini, e il cui centro è un punto di luce abbagliante simbolo di Dio (XXVIII, 16-18). L'universo descritto da Dante si compone perciò di due distinte serie di sfere, una sensibile e l'altra "celeste" (invisibile ai sensi, coelum viene da coelare=nascondere) i cui centri sono rispettivamente la Terra e Dio. Dante (XXVIII, 46-57) è turbato dall'apparente mancanza di simmetria: le sfere dell'universo sensibile sono tanto più perfette quanto più si allontanano dalla Terra, mentre quelle dell'universo celeste divengono tanto più perfette quanto si avvicinano al centro divino. Secondo la spiegazione che mette in bocca a Beatrice (XXVIII, 61-78), l'ordine inverso delle sfere spirituali è solo apparente, e il centro divino è in realtà la sfera maggiore. Perciò Dio appare "inchiuso da quel ch'elli 'nchiude" (XXX, 12).  
Tra i nove cieli c'è dunque una gerarchia di perfezione, dalla luna (più vicina alla terra e perciò più lontana da Dio, più piccola, più lenta) al Primo Mobile (più vicino a Dio, più grande, più veloce ). Dante nella sua ascensione incontrerà le anime dei beati secondo un ordine di maggior perfezione e beatitudine, ma anche in una precisa corrispondenza simbolico-astrologica tra la qualità di ogni pianeta e il tipo di esperienza spirituale compiuta dal personaggio descritto. E così, nel Cielo della Luna appaiono gli spiriti che mancarono ai voti; nel Cielo di Mercurio gli spiriti attivi; nel Cielo di Venere gli spiriti amanti; nel Cielo del Sole gli spiriti sapienti; nel Cielo di Marte gli spiriti guerrieri; nel Cielo di Giove gli spiriti giusti; nel Cielo di Saturno gli spiriti contemplanti; nel Cielo delle stelle fisse gli spiriti trionfanti; nel Primo Mobile le gerarchie angeliche. La collocazione delle anime dei beati è però provvisoria, sono "scese" nelle sfere celesti solo per far capire a Dante le gerarchie interne dei beati, ma il loro vero "luogo" è la Rosa Mistica nell'Empireo, l'anfiteatro spirituale dal quale essi contemplano direttamente Dio. 
L'Empireo, la decima sfera, incorporea, immobile, che raggruppa tutte le altre è la sede vera e propria di Dio, anche se Egli è in tutte le cose ("Trascendenza Immanente"), come già nel primo canto del paradiso, l'incipit chiarisce:  
La gloria di colui che tutto move 
per l'universo penetra, e risplende 
in una parte più e meno altrove. 
(Par I, 1-3) 
Tutti gli altri cieli ruotano tanto più velocemente quanto più sono alti. Dio infonde movimento al Primo Mobile. Questo movimento passa gradualmente agli altri cieli, che sono presieduti dalle intelligenze angeliche. Il movimento verso il "basso" è in stretta relazione con un simmetrico movimento verso l'alto: quello delle creature che tendono a tornare a Dio. Tutto ciò è in armonia ancora una volta con la dottrina di Aristotele. Questi, in accordo col XII libro della Metafisica,  nel libro VIII della Fisica sostiene che la divinità muove il mondo stando ferma, ovvero causa il moto dell'universo come causa finale (se fosse causa efficiente, sarebbe essa stessa in movimento), poiché a lei tende - come l'amante verso l'oggetto amato - il "primo cielo", che però per Aristotele, diversamente da Tolomeo e da Dante, era il Cielo delle Stelle Fisse. 
Il movimento dei cieli si trasmette non direttamente ma come conseguenza dell'atto delle Intelligenze angeliche, che presiedono a ciascun cielo: 
Lo moto e la virtù d'i santi giri, 
come dal fabbro l'arte del martello, 
da' beati motor convien che spiri, 
(Par II 127-129 )
I beati motori sono appunto le Intelligenze angeliche che, nel presiedere al cielo loro assegnato dal disegno divino, sono causa efficiente del movimento delle rote celesti , che sono solo cause strumentali degli effetti prodotti (musica celeste, influssi astrali etc.), allo stesso modo che il martello è solo lo strumento, mentre la causa efficiente è il fabbro. Esempio mutuato da Aristotele, e utilizzato anche nel Convivio (I,XI 11) anche se in negativo, perchè lì dar la colpa al martello è menzognera scusa di un cattivo fabbro: " sì come lo mal fabro biasima lo ferro apresentato a lui, e lo malo citarista biasima la cetera, credendo dare la colpa del mal coltello e del mal sonar al ferro e alla cetera, e levarla da sè.  
In un punto sicuramente Dante si allontana da Aristotele: nel far sua la dottrina pitagorica dell'Armonia delle Sfere: 
Quando la rota che tu sempiterni 
desiderato, a sé mi fece atteso 
con l'armonia che temperi e discerni, 
parvemi tanto allor del cielo acceso 
de la fiamma del sol, che pioggia o fiume 
lago non fece alcun tanto disteso. 
La novità del suono e 'l grande lume 
di lor cagion m'accesero un disìo 
mai non sentito di cotanto acume. 
(Paradiso, canto I, vv.76-81) 
"L'armonia che temperi e discerni" è espressione tecnica e musicale: temperare indica qui l'atto dell'accordatura, tipico soprattutto di uno strumento a corde come la lira: "le sante corde/ che la destra del cielo allenta e tira" (Par XV, 5-6 ), mentre nell'espressione discerni è ravvisabile un riferimento alla discretezza dei numeri per mezzo dei quali, secondo la teoria pitagorica, vengono stabiliti i rapporti matematici che organizzano lo spazio sonoro (1) . 
(1) Vedi: Nino Pirrotta, «Dante musicus: gothicism, scholasticism, and music» in: Speculum. A journal of Mediaeval studies, vol.XLIII, Cambridge Massachusetts, 1968, pp.245-257. 
L'origine, perlomeno in ambito occidentale, della teoria nota come armonia delle sfere viene comunemente ascritta alla scuola pitagorica o a Pitagora stesso, che secondo la testimonianza di Giamblico (La vita pitagorica, 65-67) poteva udire la musica cosmica. 
Aristotele confutò tale teoria nel De Caelo. È egli stesso a riportare la giustificazione, attribuita ai pitagorici, del perché non udiamo la celeste armonia: perché un suono o un rumore non vengono percepiti se non in contrasto con il proprio opposto, il silenzio o meglio l'assenza del suono medesimo; dal momento che quello prodotto dalla rotazione delle sfere planetarie è un suono che ci è presente sin dalla nascita, non è possibile riconoscerlo, in quanto ci manca la percezione del suo contrario. Una saturazione per assuefazione, simile a quella provata dai fabbri che appaiono indifferenti al rumore provocato dalla propria quotidiana attività lavorativa. 
Invece, Aristotele, alla domanda perché non udiamo la musica delle sfere, risponde che è così, semplicemente perché non c'è nessuna musica. Se esistesse un suono prodotto dalla rotazione degli astri, sarebbe talmente forte ed intenso da distruggere la vita sulla terra, cosa che non è. Perciò, non esiste alcuna musica delle sfere. E perché non esiste? Perché gli astri si muovono nel medium della propria sfera, e quindi non si produce attrito. 
L'ostacolo della confutazione di Aristotele venne aggirato proprio da un aristotelico, Simplicio (vissuto nel VI secolo d.C.), il cui commento greco al De Caelo venne tradotto in latino da Guglielmo di Moerbeke, nella seconda metà del XIII secolo. Simplicio sposta l'asse del ragionamento, dall'udibilità della musica in sé, allo stato ricettivo in cui è necessario si ponga l'ascoltatore: 
"Forte igitur, secundum virorum philosophiam, solvendam instantiam, dicendo quod non omnia sunt invicem commensurata, neque omne omni est sensibile neque apud nos. Insinuant autem
canes odorantes animalia de longe, quod homines non odorant. Quanto itaque magis, intantum natura distantibua, quantum incorruptibilia a corruptibilibus et caelestia a terrenis, verum est dicere quod divinorum corporum sonus terrenis auribus non est audibilis! Si autem aliquis et hoc corpus terrenum separatum et autoideale ipsius et caeleste sedile et eos quam in ipso sensus purificatos habeat, aut per bonam sortem, aut per vitae bonitatem, aut adhuc propter sacerdotalem perfectionem, iste utique videbit quae aliis invisibilia sunt et audiet quae ab aliis non audiuntur, sicut narratur Pythagoras extitisse. Divinorum autem et immaterialium corporum, si utique fiat aliquis sonus, neque percussivus neque perimens fit, sed generativorum sonorum excitat virtutes et operationes et cognatum sensum perficit. Et proportionem quidem habet quandam ad sonum concurrentem cum motu terrenorum corporum. Operatio autem quaedam est motus illorum impassibilis soni, qui apud nos fit propter sonativam aeris naturam. Si igitur ibi aer passivus non est, constat quod neque sonus utique erit. Sed videtur Pythagoras sic dicere harmoniam illam audivisse tamquam et in numeris harmonicas proportiones intelligens, et quod in ipsis audibile, audire dicebat harmoniam. -Dubitaret autem utique quis merito, propter quid ipsa quidem astra visivis nostris sensibus videntur, sonus autem ipsorum auribus nostris non auditur. Et dicendum quod neque astra ipsa videmus. Neque enim magnitudinem ipsorum aut figuras neque excellentes pulchritudines, sed neque motum per quem sonus fit, sed velut illustrationem quandam ipsorum videmus talem, velut et solis circa terram lumen et non ipse sol videtur. Forsitan autem neque utique erit mirum, visivum quidem sensum veluti immaterialiorem et secundum actum magis axistentem quam secundum passionem, et mulutm aliis supereminentem, claritate et fulgore caelestium honorari. Alios autem sensus neque alias alteras assignet causas probabiliores, amicus sit sed non inimicus habeatur" (2) . 
Come si vede, Simplicio fa esplicito riferimento a Pitagora e alle credenze che volevano che il filosofo udisse l'armonia celeste, essendo in condizione di "perfezione sacerdotale" e cita esplicitamente la riconoscibilità di proporzioni e numeri all'interno dell'armonia percepita. Per Simplicio, la musica delle sfere non è dunque tanto una vibrazione propagantesi nell'aria e che colpisca l'udito umano, ma piuttosto un atto intellettivo, con cui l'uomo conosce i rapporti armonici che regolano la struttura ordinata dell'universo.  
Tommaso d'Aquino dissentì dalle ragioni addotte da Simplicio, ritornando ai principi d'indagine puramente fisico-acustici di Aristotele. Ma non poteva certo convincere in questo modo un Dante, secondo cui "dietro ai sensi/vedi che la ragion ha corte l'ali" (Par II, 56-57) e che era perfettamente d'accordo, sull'imperfezione dei sensi terreni, con Cicerone, secondo il quale "tum multo puriora et dilucidiora cernentur, cum, quo natura fert, liber animus pervenerit" (Tuscolane, 1, XX, 46). Non a caso, è proprio nel Somnium Scipionis, episodio del dialogo De re publica di Cicerone, che si ha una descrizione dell'armonia delle sfere, che forse fu modello di quella di Dante: Publio Cornelio Scipione Emiliano racconta come il nonno, Publio Cornelio Scipione l'Africano, gli sia apparso in sogno e, nel descrivergli la via Lattea, sede degli uomini che hanno servito e amato la patria, gli abbia parlato, fra le altre cose, della musica meravigliosa prodotta dal movimento delle sfere celesti. "Il suono, - spiega Scipione - per la rotazione vorticosa di tutto l'universo, è talmente forte, che le orecchie umane non hanno la capacità di coglierlo, allo stesso modo in cui non potete fissare il sole, perché la vostra percezione visiva è vinta dai suoi raggi". 
(2) "Simplicii, Commentaria in quatuor libros de Coelo Aristotelis", ff.24v-25r (II, ad t.c.37), riportato in Bruno Nardi, «La novità del suono e 'l grande lume», in Saggi di filosofia dantesca (4. Il pensiero filosofico), Firenze, La Nuova Italia, 1967, pp.73-80.  
Nello scandire i tempi del viaggio paradisiaco, Dante ha tenuto presente lo schema dell'opera "Itinerarium mentis in Deum" di San Bonaventura da Bagnoregio, teologo mistico (agostiniano e neoplatonico), che prevedeva tre gradi di apprendimento: il primo è quello "Extra nos", cioè della conoscenza sensibile, che culmina in Dante con l'esperienza dei cieli sensibili (i primi otto); il secondo è quello "Intra nos", che "ha per oggetto lo spírito, rivolto in sé e a sé" e che corrisponde in Dante all'esperienza del Primum Mobile; il terzo è quello "Supra nos", ed "ha per oggetto la mente, che si eleva spiritualmente sopra di sé" e che corrisponde in Dante all'esperienza dell'Empireo. 
In quest'ultima fase del viaggio di Dante, Beatrice lascia il posto a S.Bernardo che in vita "contemplando, gustò di quella pace" (Par XXXI, 111), poiché per innalzarsi alla visione suprema della Divinità non basta più la scienza teologica costruita sulla fede, ma si richiede "ardore contemplativo" e soccorso di grazia, da impetrarsi con l'intercessione della Vergine. Ancora una volta, non è un caso che, anche nelle opere di S.Bernardo, si ritrovi la teoria  dell'armonia delle sfere: 
" [I tre monaci] incontanente che furono dentro [alla porta d'esso Paradiso], udirono lo suono della rota del cielo che si volgeva; lo quale suono era di tanta dolcezza e suavitate e di tanto diletto, che quasi non sapevano lo sito dove erano, anzi si posono a sedere dentro della porta, tanto erano allegri e dilettosi di quello suono della rota del cielo!". 
(Leggenda del Paradiso Terrestre, ne Le sette opere di penitenza di San Bernardo, Venezia, Mongelli, 1846) 

8) DATAZIONE DEL VIAGGIO DANTESCO 
di Afrodite Urania e Frater Petrus 
Afrodite Urania: Raccolgo qui di seguito i versi sui quali si basano i principali tentativi di datazione del viaggio dantesco. 
1) Inferno, I, 1 
"Nel mezzo del cammin di nostra vita ". 
2) Inferno, I, 37-43 
"Temp'era dal principio del mattino, 
e 'l sol montava 'n sù con quelle stelle  
ch'eran con lui quando l'amor divino  
mosse di prima quelle cose belle;  
sì ch'a bene sperar m'era cagione  
di quella fera a la gaetta pelle  
l'ora del tempo e la dolce stagione;". 
3) Inferno, XX, 127-129 
"... e già iernotte fu la luna tonda:  
ben ten de' ricordar, chè non ti nocque  
alcuna volta per la selva fonda ". 
4) Inferno, XXI, 112-114 
"Ier, più oltre cinqu'ore che quest'otta,  
mille duegento con sessanta sei  
anni compiè che qui la via fu rotta ". 
5) Purgatorio, I, 19-21
"Lo bel pianeto che d'amar conforta  
faceva tutto rider l'oriente,  
velando i Pesci ch' erano in sua scorta ". 
6) Purgatorio, II, 94-102 
"Ed elli a me: "Nessun m'è fatto oltraggio,  
se quei che leva quando e cui li piace,  
più volte m'ha negato esto passaggio;  
chè di giusto voler lo suo si face:  
veramente da tre mesi elli ha tolto  
chi ha voluto intrar, con tutta pace.  
Ond'io ch'era ora a la marina volto  
dove l'acqua di Tevero s'insala,  
benignamente fu' da lui ricolto ". 
7) Paradiso, IX, 37-42 
"Di questa luculenta e cara gioia  
del nostro cielo che più m'è propinqua,  
grande fama rimase; e pria che moia,  
questo centesimo anno ancor s' incinqua: 
 vedi se far si dee l'orno eccellente,  
sì ch'altra vita la prima relinqua ". 
8) Paradiso, XXI, 13-15 
"Noi sem levati al settimo splendore,  
che sotto 'l petto del Leone ardente  
raggia mo misto giù del suo valore ". 
Frater Petrus: Secondo la testimonianza di Ser Piero di Messer Giardino da Ravenna, raccolta dal Boccaccio, Dante vicino a morire (Settembre 1321) avrebbe indicato la propria età in 56 anni e 4 mesi. In base a questa indicazione, la sua data di nascita si colloca nel Maggio del 1265.  
Un'ulteriore indicazione ci viene dal XXII canto del Paradiso: 
22.106 S'io torni mai, lettore, a quel divoto 
22.107 triunfo per lo quale io piango spesso 
22.108 le mie peccata e 'l petto mi percuoto, 
22.109 tu non avresti in tanto tratto e messo 
22.110 nel foco il dito, in quant'io vidi 'l segno 
22.111 che segue il Tauro e fui dentro da esso. 
22.112 O gloriose stelle, o lume pregno 
22.113 di gran virtù, dal quale io riconosco 
22.114 tutto, qual che si sia, il mio ingegno, 
22.115 con voi nasceva e s'ascondeva vosco 
22.116 quelli ch'è padre d'ogne mortal vita, 
22.117 quand'io senti' di prima l'aere tosco; 
Dante ascende all'ottavo cielo, quello delle stelle fisse, nel quale si trova la costellazione dei
Gemelli, che nello Zodiaco segue quella del Toro. Egli afferma di esser nato nel periodo in cui il sole è in congiunzione con la costellazione dei Gemelli e perciò nel periodo tra il 21 maggio e il 21 giugno. Mettendo assieme le due indicazioni precedenti, si ottiene una data di nascita compresa ta il 21 e il 31 maggio 1265. 
Secondo Inferno I/1, il suo viaggio inizia "Nel mezzo del cammin di nostra vita " e cioè considerando, come era d'uso, una durata media di 70 anni, a 35 anni. Questa informazione è però piuttosto ambigua, perchè non è chiaro se Dante volesse indicare il 35° anno della sua vita (quando cioè aveva 34 anni compiuti) o se invece volesse indicare di aver già compiuto 35 anni o infine se volesse indicare il momento esatto in cui compiva 35 anni. Da sola, questa prima indicazione del poeta è perciò molto vaga, perchè consente solo di collocare l'inizio del suo viaggio iniziatico nel periodo piuttosto ampio (due anni) compreso tra il 21-31 Maggio 1299 e il 21-31 Maggio 1301. 
Consideriamo ora la seconda indicazione che Dante ci fornisce e cioè Inferno I/37-43: 
1. 37 Temp'era dal principio del mattino, 
1. 38 e 'l sol montava 'n sù con quelle stelle 
1. 39 ch'eran con lui quando l'amor divino 
1. 40 mosse di prima quelle cose belle; 
1. 41 sì ch'a bene sperar m'era cagione 
1. 42 di quella fiera a la gaetta pelle 
1. 43 l'ora del tempo e la dolce stagione; 
La notte era finita e il sole sorgeva in congiunzione con il segno dell'Ariete, proprio come quando Dio, all'equinozio di primavera, mise in moto per la prima volta il firmamento. Lo zodiaco dei "Segni" ha, a differenza di quello delle "Costellazioni", l'enorme vantaggio di poter prescindere dal fenomeno della precessione equinoziale ed è perciò sempre ad esso che occorre fare riferimento, quando non vi sia da parte di Dante una esplicita indicazione di fare diversamente. 
Il giorno che stava nascendo non era necessariamente successivo a quello di inizio del poema,  perchè si può benissimo ammettere che la peregrinazione nella selva fosse iniziata esattamente a mezzanotte. 
Questa seconda informazione, che il poeta ci offre riguardo al suo viaggio, ci permette di escludere che esso sia iniziato nel giorno del suo compleanno, che come abbiamo visto cadeva nel segno dei Gemelli. Viene invece indicato chiaramente il periodo in cui il sole è in Ariete. Non è invece ancora chiaro: 
1) se si tratta del 1300 o del 1301; 
2) se il poeta intende indicare un giorno esatto: ad es. l'equinozio di primavera (21 Marzo), quando, secondo la tradizione seguita da Dante, venne messo in moto l'attuale firmamento (cioè il II giorno della Genesi, nel quale il firmamento venne creato) o il giorno della nascita di Adamo (25 Marzo= VI giorno della Genesi); o se intenda indicare genericamente il periodo in cui il Sole è in Ariete (21 Marzo - 20 Aprile). In ogni caso, l'incertezza sul periodo da considerarsi per l'inizio del viaggio si è ridotta di ben dodici volte, rispetto alla prima informazione, (da due anni a due soli mesi) essendo tale inizio sicuramente compreso o tra il 21 Marzo e il 20 Aprile del 1300 o tra il 21 Marzo e il 20 Aprile del 1301. 
Continuiamo la lettura dell'Inferno, alla ricerca di indicazioni temporali. II Canto 
2. 1 Lo giorno se n'andava, e l'aere bruno  
2. 2 toglieva li animai che sono in terra 
2. 3 da le fatiche loro; e io sol uno...
Siamo giunti dunque al tramonto.  
VII Canto. 
7. 97 Or discendiamo omai a maggior pieta; 
7. 98 già ogne stella cade che saliva 
7. 99 quand'io mi mossi, e 'l troppo star si vieta. 
Il fatto che le stelle inizino la discesa, indica che è passata la mezzanotte.  XI Canto 
11.112 Ma seguimi oramai, che 'l gir mi piace; 
11.113 chè i Pesci guizzan su per l'orizzonta, 
11.114 e 'l Carro tutto sovra 'l Coro giace, 
11.115 e 'l balzo via là oltra si dismonta . 
I Pesci si trovano all'orizzonte e, poichè precedono l'Ariete, segno in cui, come abbiamo già  visto, si trova il sole, ciò vuol dire che sta per sorgere l'alba. 
L'Orsa maggiore è in direzione del Coro o Maestrale, vento che soffia da nord-ovest. XV 
15. 49 «Là sù di sopra, in la vita serena », 
15. 50 rispuos'io lui, «mi smarri' in una valle, 
15. 51 avanti che l'età mia fosse piena. 
15. 52 Pur ier mattina le volsi le spalle: 
15. 53 questi m'apparve, tornand'io in quella, 
15. 54 e reducemi a ca per questo calle ». 
"Avanti che l'età mia fosse piena" è da ritenersi espressione equivalente a " Nel mezzo del cammin di nostra vita". "Ier mattina" conferma che tutta la narrazione da I/37 a 15/54 è da ritenersi avvenuta in poco più di una giornata. 
E giungiamo così all'informazione importantissima del XX Canto: 
20.124 Ma vienne omai, chè già tiene 'l confine 
20.125 d'amendue li emisperi e tocca l'onda 
20.126 sotto Sobilia Caino e le spine; 
20.127 e già iernotte fu la luna tonda: 
20.128 ben ten de' ricordar, chè non ti nocque 
20.129 alcuna volta per la selva fonda 
Secondo un'antica credenza popolare sulla superficie lunare è visibile l'immagine di Caino, oppresso da un fascio di spine. La luna tocca il mare sotto Siviglia e si trova ora al confine tra i due emisferi (boreale e australe), cioè tramonta. La notte precedente ci fu la luna piena, che fu più volte utile a Dante nella selva buia. 
Questa informazione è di grande importanza, perchè riduce da due mesi a due soli giorni il possibile inizio del viaggio di Dante: Può infatti trattarsi soltanto: 
1) del plenilunio antecedente alla Pasqua del 1300, cioè della notte del Martedì 5 Aprile: errano
perciò di sicuro coloro che lo fanno iniziare il 7 o l'8 Aprile; 
2) oppure del plenilunio del 25 Marzo 1301, cioè di quel 25 Marzo che, come abbiamo già  ricordato, è, per tradizione, considerato il giorno di nascita di Adamo. 
L'informazione temporale successiva si trova nel canto XXI dell'Inferno: 
21.112 Ier, più oltre cinqu'ore che quest'otta, 
21.113 mille dugento con sessanta sei 
21.114 anni compiè che qui la via fu rotta.  
Ieri, cinque ore dopo l'attuale, si sono compiuti 1266 anni da che questa via fu interrotta. Il terremoto che causò le interruzioni (cfr. Inferno XII, 37-45) avvenne alla morte di Cristo. Nell'interpretazione di questi versi, alcuni critici letterari si sono serviti della data della morte di Cristo (di per sè incerta) fornita da storici o da scienziati o da teologi. Ciò avrebbe senso solo se Dante non avesse chiaramente espresso il suo parere in merito. Poichè, invece, egli lo ha fatto, solo la sua datazione (giusta o errata che sia) deve essere utilizzata nell'interpretazione dei suoi versi. 
Il poeta affronta il problema della morte di Cristo, nel Convivio (IV, XXIII, 10-11):  
"10. E muovemi questa ragione: che ottimamente naturato fue lo nostro salvatore Cristo, lo quale volle morire nel trentaquattresimo anno de la sua etade; chè non era convenevole la divinitade stare [in] cos[a] in discresc[er]e, nè da credere è ch'elli non volesse dimorare in questa nostra vita al sommo, poi che stato c'era nel basso stato de la puerizia.  
11. E ciò manifesta l'ora del giorno de la sua morte, chè volle quella consimigliare con la vita sua; onde dice Luca che era quasi ora sesta quando morio, che è a dire lo colmo del die. Onde si può comprendere per quello 'quasi' che al trentacinquesimo anno di Cristo era lo colmo de la sua etade". 
Come già sappiamo Dante considerava la vita media di un uomo pari a 70 anni. Pertanto, simboleggiando la durata della vita con un arco, il tratto ascendente della vita culmina nel compimento del 35° anno. Poi inizia il tratto discendente dell'arco, che porta alla vecchiaia e alla morte. Dante afferma che non era cosa conveniente per la divinità vivere la fase discendente, sperimentando così la degenerescenza del corpo ("chè non era convenevole la divinitade stare [in] cos[a] in discresc[er]e") e che per questo Cristo morì nel suo 34° anno. Ma in che mese e giorno? Dante aggiunge che, se non volle vivere l'arco discendente della vita, tuttavia non bisogna credere che egli non volesse neppure raggiungere la sommità dell'arco ("nè da credere è ch'elli non volesse dimorare in questa nostra vita al sommo"). Ciò significa che, secondo Dante, Cristo morì un attimo prima di compiere 35 anni, cioè nel momento di raggiungere il sommo dell'arco. Ciò si verificò anche per l'ora della sua morte. Dante, citando il vangelo di Luca, dice che "era quasi ora sesta quando morio, che è a dire lo colmo del die", cioè un attimo prima di giungere al mezzogiorno.  
Bisogna, a questo punto, ricordare che nel corso del Medioevo non era consuetudine iniziare a contare i giorni dell'anno dal primo giorno di gennaio, come facciamo oggi. I più comuni criteri di datazione erano la datazione "a nativitate Domini", cioè a partire dal 25 dicembre, e la datazione "ab incarnatione", cioè a partire dal 25 marzo (nove mesi prima della nascita). Il comune di Firenze, nel XIII e XIV secolo, preferiva questo secondo criterio, ponendo l'inizio dell'epoca cristiana al 25 marzo dell'anno I dopo Cristo. Quale criterio ha seguito Dante nel suo poema? Non certo quello "a nativitate", perchè, come sappiamo, il suo viaggio non avvenne a fine Dicembre, bensì in Primavera. Perciò, secondo Dante, Cristo morì un attimo prima di compiere 35 anni, calcolati "ab incarnatione". Se a questi 35 anni si aggiungono i 1266 indicati dai versi del canto XXI, si ottiene la data del 25 Marzo 1301, cioè una delle due uniche date di plenilunio, precedentemente da noi individuate come possibili per l'inizio del suo viaggio. Questa data è, come si può constatare, simbolicamente importantissima, poichè è: 
1) La data in cui si incarnò Cristo e perciò il giorno dell'Annunciazione dell'Angelo alla Madonna.
2) La data (secondo Dante) in cui morì Cristo. 
3) La data in cui fu creato Adamo nel Paradiso Terrestre. 
L'Ave dell'Angelo alla Madonna è un ben noto simbolo dell'iniziazione. La morte di Cristo è  simbolo della morte iniziatica. La nascita di Adamo è il simbolo della creazione (in virtù dell'iniziazione) del nuovo uomo, che viene a trovarsi in una condizione interiore paragonabile a quella del Paradiso Terrestre. 
  

9) Maometto e Alì all'Inferno 
"Mentre che tutto in lui veder m'attacco, 
guardommi, e con le man s'aperse il petto, 
dicendo: 'Or vedi com'io mi dilacco! 
vedi come storpiato è Maometto! 
Dinanzi a me sen va piangendo Alì, 
fesso nel volto dal mento al ciuffetto. 
E tutti li altri che tu vedi qui, 
seminator di scandalo e di scisma 
fur vivi, e però son fessi così." 
(Inferno, Canto XXVIII, vv. 28-36) 
Tarquinio Prisco: Questi sono una parte dei versi dell'Inferno che Dante dedica a Maometto e al suo genero Alì, fondatore della corrente Sciita. Entrambi si trovano tra i seminatori di discordie, cioè tra coloro che in vita hanno provocato lacerazioni politiche o religiose o familiari. Maometto ha il corpo dilaniato dal mento al basso ventre. Alì ha una pena complementare, avendo il volto aperto dal mento ai capelli. Entrambi sono puniti nelle parti del corpo che più hanno peccato: Alì nel cervello, Maometto nella gola, nel cuore e nel ventre. 
Gli studiosi arabi si sono in genere scandalizzati e, nelle traduzioni da loro fatte già a partire dal 1930, hanno omesso in vario modo i versi dal 22 al 63. Ma non si limitano a questo, pretendendo che Dante debba molto alla cultura araba e in particolare al Libro della Scala, che presenterebbe diverse analogie con l'Inferno. Dunque, secondo loro, non solo Dante si sbaglierebbe riguardo a Maometto, ma sarebbe addirittura un ingrato, visti i suoi pretesi debiti nei confronti dell'Islam. Che queste amenità le dicano gli islamici in fondo è comprensibile; lo è meno che anche qualche europeo ed italiano sembri volerli compiacere.  
EA: C'è un'unica recente e lodevole eccezione tra gli studi provenienti dall'area islamica: la traduzione di Kadhim Jihad, poeta iracheno e insegnante di arabo. In una intervista al quotidiano La Stampa, in data 11 dicembre 2003, si può leggere: 
- Kadhim Jihad ha tradotto la Divina Commedia in arabo. Tutta. E dunque non ha salvato Maometto dall'Inferno, canto XXVIII, laddove il profeta compare tra i "seminator di scandalo e di scisma", "rotto dal mento infin dove si trulla". Squartato dal viso al basso ventre. Torturato, umiliato. Nessun arabo tra i traduttori (parziali) o i divulgatori di Dante finora aveva osato. Khadim l'ha fatto e ora, ci dice sorridendo, è assolutamente "tranquillo". 
Ma non teme una "fatwa", una condanna degli imam barbuti, tipo quella che colpì Salman
Rushdie per i suoi "versetti satanici"? "No - risponde Khadim -. Io sono soltanto il traduttore. Semmai la fatwa ricadrebbe su Dante... Ma sono sicuro che lui ne uscirebbe trionfatore". ... Secondo Kadhim, Dante non è anti-Islam e lo prova il fatto che colloca in quella "zona franca" che chiama Limbo, accanto a Virgilio e Omero, anche due musulmani come il filosofo Averroè (la razionalità ) e il condottiero Saladino, avversario ma non nemico. - 
Tarquinio Prisco: In effetti Kadhim Jihad è una lodevole quanto rara eccezione, perchè gli studiosi islamici hanno detto delle vere enormità, spesso basandosi su una conoscenza piuttosto approssimativa dell'opera dantesca. 
Una prova? Il 30 Ottobre 1989, al Consolato Generale d'Italia a Casablanca, in occasione delle celebrazioni del Centenario della nascita della "Società Dante Alighieri", Mahmoud Salem Elsheikh tenne un discorso (piuttosto noto e rintracciabile in Internet) nel quale pretese di "psicanalizzare" Dante, attribuendogli, come affezione, la "sindrome del debitore". In altri termini, Dante, debitore nei confronti della cultura islamica, avrebbe odiato il suo creditore, al punto di mettere Maometto ed Alì nell'Inferno. A conferma di ciò affermò che: 
" Dante comunque non risparmia dal suo Inferno chiunque si sia avvicinato alla cultura arabo-islamica; basti ricordare la sorte di Michele Scotto (Michael Scott), il filosofo e scienziato scozzese celebre per le sue traduzioni dall'arabo in latino di parecchi libri dello Stagirita e di un compendio aristotelico di Avicenna e per i suoi studi di alchimia, condannato alla quarta bolgia dell'Inferno, quella degli indovini, dove i dannati hanno la testa capovolta e con passi lenti e stentati camminano all'indietro: 
Quell'altro che ne' fianchi è così poco, 
Michele Scotto fu, che veramente 
de le magiche frode seppe 'l gioco. 
Inf. XX, 115-17 
Nemmeno papa Silvestro II (Gerberto il Franco), reo di avere frequentato la cultura araba "fonte di tutti i mali", sfugge al duro giudizio di Dante, che lo ricorda addirittura come consigliere di frode: 
Ma come Costantin chiese Silvestro 
d'entro Siratti a guerir de la lebbre ... 
Inf. XXVII, 94-95" 
Gli errori di Mahmoud Salem Elsheikh, in questo brano, sono due. Innanzitutto, come ha indicato chiaramente Kadhim Jihad, riportando gli esempi di Averroè e Saladino, non è affatto vero che Dante abbia messo all'Inferno tutti i personaggi appartenenti o vicini alla cultura arabo-islamica. In secondo luogo, è una vera enormità confondere papa Silvestro I, che secondo la leggenda guarì la lebbra dell'imperatore Costantino, con papa Silvestro II (Gerberto di Aurillac). Qualsiasi studioso di Dante, anche mediocre, sa che il poeta, in quei versi, fa un arguto accostamento tra la lebbra di Costantino e la febbre di potere di Bonifacio VIII ("ma come Costantin chiese Silvestro d'entro Siratti a guerir della lebbre cosi mi chiese questi per maestro a guerir della sua superba febbre"). 
Abraxa: L'immagine di Maometto, punito all'inferno da demoni feroci, avrà un certo seguito nell'arte medievale. Piuttosto noto è il particolare dell'affresco di Giovanni da Modena (1410 ca) nella Cappella Bolognini della chiesa di San Petronio, a Bologna, che è oggetto di contestazioni da parte della Comunità Islamica del capoluogo emiliano. 
Può essere perciò utile indagare sul perchè della collocazione dantesca di Maometto. Diciamo subito che riteniamo sia da rigettarsi l'ipotesi avanzata da quei critici e studiosi della Comedia, che affermano che Dante abbia tenuto presente una leggenda diffusa nel Medio Evo, in base alla quale Maometto stesso o il suo maestro spirituale era appartenuto alla Chiesa Cristiana e - secondo alcune versioni della leggenda - aveva addirittura aspirato invano ad essere eletto Papa. Non riuscendovi, avrebbe fondato una nuova religione. 
Similmente, altri studiosi ritengono che Dante abbia assimilato il giudizio su Maometto espresso da Giovanni Damasceno, secondo cui egli, partendo dal Vecchio e dal Nuovo Testamento e influenzato dalla dottrina di Ario, avrebbe creato una sua propria eresia; oppure il giudizio di
Tommaso d'Aquino, che riteneva Maometto un insegnante di verità mescolate a cose estremamente false - seguìto da uomini bestiali, abitanti del deserto - che, con l'aiuto di essi e con l'uso delle armi, costrinse gli altri all'obbedienza della sua legge (1). 
(1) W. E. Phipps, Muhammad and Jesus, 1996, trad. it., Maometto e Gesù, di A. Audisio, Mondadori, Milano 2002, p. 15. 
Gli influssi dell'ebraismo e del cristianesimo sull'islamismo non sono certo da sottovalutarsi, tuttavia è ben difficile che Dante si sia rifatto a quel tipo di credenze, per almeno due motivi: 
- Il primo è di carattere storico: nei secento anni che vanno dal 632, anno della morte di Maometto, al 1265 anno della nascita di Dante si colloca un periodo finale, caratterizzato da forte separazione politica tra Occidente e mondo islamico, ma anche da un enorme incremento delle conoscenze europee sull'Islam. Questo periodo, che comincia con il 1066 e termina nel 1291 è ovviamente quello delle crociate e, in esso, i cavalieri Templari non solo trovarono in Oriente conferma del loro "Secretvm Templi", riguardante il vero cristianesimo primitivo, ma recarono anche in Occidente - assieme agli altri Crociati - notizie di prima mano sull'Islam, così che è impossibile che Dante non sapesse che Maometto, da un punto di vista cristiano, non creò uno scisma, perché non convertì cristiani, ma pagani. Dunque Dante - seguendo Giovanni Damasceno e Tommaso d'Aquino - avrebbe al più potuto mettere Maometto tra gli eretici, ma non tra gli scismatici. 
- Il secondo è di carattere letterario: Dante tace completamente dello scisma che Maometto avrebbe causato. Segno evidente che non può parlarne apertamente. Come mai? perchè il medesimo scisma, nell'ambito della religiosità umana, è causato da tutte quelle religioni - compreso quel cristianesimo fasullo propiziato dai successori di Costantino - che pretendono di essere l'unico culto possibile, dividendo ipso facto l'umanità in fedeli e infedeli. Dunque Dante avrebbe dovuto mettere tra gli scismatici anche i papi cattolici, cosa che infatti fa con una mirabile allegoria. Maometto chiede a Dante che, quando ritornerà nel mondo dei vivi, rechi a Fra' Dolcino, una raccomandazione. Parafrasando dice: "Di' a Fra Dolcin che si armi di vettovaglie, se non vuole raggiungermi presto, perchè sarà bloccato nella neve. Se non lo fa, offrirà al vescovo di Novara una facile vittoria, che altrimenti sarebbe tutt'altro che facile". 
Non ci sono ragioni per cui Maometto avrebbe dovuto preoccuparsi per un eretico del nord Italia, anche perchè, nella stessa bolgia, vi erano altri personaggi occidentali, che avrebbero potuto pronunciare quelle stesse parole con maggiore collegamento storico o ideologico a Fra Dolcino. E' chiaro che, con questa stranezza, Dante sta invitando il lettore a soffermarsi particolarmente sul significato allegorico. Fra Dolcino (che sarebbe stato arso vivo nel giugno 1307 con la compagna Margherita da Trento) fu un seguace di Gherardo Segarelli (Ozzano Taro, Collecchio (PR), 1240 ca - Parma, 18 luglio 1300) che fondò la setta ereticale cosiddetta degli "Apostoli". Morto sul rogo Segarelli, Fra Dolcino si autoproclamò nuovo capo della setta. A Dante, Dolcino non piaceva, perchè alla mistica di Segarelli aveva aggiunto una ideologia pseudoghibellina - e non meno settaria del cattolicesimo che combatteva - che ammetteva ruberie e brigantaggi, così da recar nocumento all'immagine del vero ghibellinismo. Nel 1306, si ebbe l'episodio che Maometto profetizza a Dante: Fra Dolcino lasciò il novarese dove si trovava, per dirigersi verso i monti ricoperti di neve, giungendo il 10 Marzo nel vercellese presso Trivero e insediandosi presso il monte Zebello (detto da quel momento Rebello o Rubello, perchè occupato dai ribelli). Dolcino - proprio come Dante mette in bocca a Maometto - avrebbe avuto bisogno di vettovaglie; non avendole, si diede ancora a rapine e delitti di ogni genere, così alienandosi la simpatia della popolazione. Ebbe così facilmente successo la campagna militare organizzata dal vescovo di Vercelli, per sconfiggere e catturare l'eretico assieme ai suoi seguaci.  
Fin qui il significato letterale dei versi danteschi. Ma qual è quello allegorico? Fra Dolcino si fece arbitrariamente successore di Gherardo e "Capo degli Apostoli", dunque allegoricamente rappresenta quei papi che arbitrariamente si proclamarono successori di Gesù e, che - in misura ben più grande di Dolcino - crearono uno scisma nella religiosità
umana, che il precedente paganesimo, ma anche il primo cristianesimo - ben diverso da quello raccontato dai cattolici - avevano invece evitato. Perciò, da un punto di vista allegorico, Maometto sta dicendo ai Papi: "Questa bolgia degli scismatici - a meno di non cambiar rotta - non è solo il mio, ma anche il vostro ineluttabile destino". 
Sipex: Il termine "Apostoli" o "Apostolici" si riferiva allo stile di vita rifacentesi alla chiesa primitiva e al continuo spostarsi per diffondere il loro pensiero. Il processo contro Gherardo Segarelli si svolse nel 1299 a Modena. Non vi erano appigli concreti perchè si potesse formulare un'accusa di eresia. Per Segarelli l'unica autorità era il Vangelo, ma non ne proponeva una particolare lettura o interpretazione. Egli riproponeva invece ai suoi seguaci l'assoluta povertà della prima Regola Francescana e come i "francescani spirituali" negava ogni autorrità civile o ecclesiastica. Era probabilmente questo atteggiamento sociale a dare molto fastidio e, non essendovi altro da imputargli, lo si accusò della libertà sessuale che gli "Apostoli" professavano. 
Dice ad es. uno stralcio del verbale del processo: "Richiesto se un uomo possa toccare una donna che non sia sua moglie, e una donna possa toccare un uomo che non sia suo marito e palparsi vicendevolmente nelle zone impudiche standosene nudi e che ciò possa essere fatto senza ombra di peccato...rispose che un uomo e una donna, sia pur non uniti in matrimonio, e un uomo con un uomo e una donna con una donna possono palparsi e toccarsi vicendevolmente nelle zone impudiche. Disse che ciò può avvenire senza ombra di peccato a condizione che vi sia l'intenzione di pervenire alla perfezione...non riteneva che tali palpeggiamenti impudichi e carnali fossero peccaminosi, anzi potevano essere fatti senza peccato in un uomo perfetto, stando a quanto diceva". 
Questa dottrina di Segarelli sembra una forma popolare di quella stessa dottrina che professavano, ad un livello più erudito, i Fedeli d'Amore. In particolare si riallaccia a quelle varianti che - come in Niccolò de Rossi - prevedevano il contatto carnale.  

10) Nicolò De Rossi e Guido Cavalcanti 
di FRATER PETRUS 
Un Fedele d'Amore trascurato: Nicolò de Rossi 
E' comprensibile che la critica letteraria profana, occupandosi dei Fedeli d'Amore, abbia a lungo snobbato Nicolò de Rossi. Essa, infatti, prende in considerazione generalmente la sola forma poetica esteriore ed al massimo i suoi significati allegorici ed etico-politici, trascurandone gli eventuali significati esoterici. 
Però, gli studiosi che si occupano dell'aspetto esoterico dei Fedeli d'Amore dovrebbero occuparsi non solo dei grandi poeti e scrittori, appartenuti a questa corrente iniziatica, ma anche di coloro, che, pur non essendo ritenuti eccelsi dal punto di vista letterario, hanno sfruttato
verosimilmente loro particolari condizioni politiche per esprimere più liberamente proprio l'aspetto esoterico. Uno di essi è appunto il poeta Nicolò de' Rossi (ca. 1290 - ca. 1348) il cui Canzoniere è conservato nei MSS: 7.1.32 della biblioteca capitolare colombina di Siviglia e 3953 Vaticano barberiniano latino. Dal punto di vista della sola forma poetica, N. de Rossi non è certo tra i rappresentanti maggiori dei Fedeli d'Amore, ma il discorso cambia quando si tratta degli aspetti esoterici della sua poesia. Se ne accorse L.Valli, che cita questo autore ben dieci volte ne "Il linguaggio segreto di Dante e dei fedeli d'amore".  
N. de Rossi visse in ambiente guelfo. La sua città, Treviso, era, alla sua epoca, minacciata da Can Grande della Scala e la protezione del pontefice, nei confronti di tale avversario, era largamente auspicata. E' in tale contesto politico che deve essere inquadrata la sua opera poetica e diventano allora comprensibili certe sue poesie rivolte al pontefice. Per invocare aiuto per la sua Treviso scrisse infatti anche sonetti in lode di Giovanni XXII. Perciò, non essendo minimamente nel mirino della chiesa, egli potè esprimersi più liberamente, proprio in relazione a quel quarto livello di significato, che Dante chiama "anagogico", e sul quale gli altri Fedeli d'Amore dovettero sostanzialmente tacere. Cercheremo di dare qualche indicazione in merito nel seguito. 
Il più interessante componimento di Nicolò (o Niccolò) De Rossi è probabilmente la canzone "Color di perla". Essa, che è comunemente considerata una "risposta" a "Donna me prega" di Guido Cavalcanti, è seguita da un commento, una expositio in latino, scritta da De Rossi stesso. Per comprender meglio "Color di perla" è perciò utile, probabilmente, esaminare preventivamente la canzone di Cavalcanti, uno tra i maggiori dei Fedeli d'Amore, anche per l'espressione poetica.  
Guido Cavalcanti  
DONNA ME PREGA 
Parafrasi e Commento della I Stanza 
Versi Parafrasi 
Donna me prega, - per ch'eo voglio dire d'un accidente - che sovente - è fero ed è si altero - ch'è chiamato amore: sì chi lo nega - possa 'l ver sentire!  Ed a presente - conoscente - chero, 05 perch'io no sper - ch'om di basso core a tal ragione porti canoscenza: 
ché senza - natural dimostramemto non ho talento - di voler provare 
là dove posa, e chi lo fa creare, 10 e qual sia sua vertute e sua potenza, l'essenza - poi e ciascun suo movimento, e 'l piacimento - che 'l fa dire amare, e s'omo per veder lo pò mostrare. 
Una donna mi invita, per cui parlo di un fenomeno contingente (accidente), che  spesso è selvaggio e così nobile da chiamarsi amore: chi nega che sia così possa sperimentare quello vero! 
Ed ora esigo una persona dotata di conoscenza, poiché non mi attendo che chi è vile di cuore possa comprendere un tale argomento: infatti, senza una dimostrazione basata sulla filosofia naturale, non riesco a provare dove [l'amore] risiede e chi lo fa produrre, quale sia la sua facoltà e il suo potere, poi la sua essenza, e ogni suo moto e  il piacere che lo fa dire "amare", e se un uomo può mostrarlo visibilmente. 
Commento: Come ha indicato Luigi Valli ne "Il linguaggio segreto di Dante e dei Fedeli d'Amore", in tale linguaggio le "donne" sono i Fedeli d'Amore stessi. Dunque è uno di essi che