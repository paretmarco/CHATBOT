Oltre la trance
________________
INTRODUZIONE. 
Il Mistero della vita e del Tempo


Le implicazioni di quanto scritto vanno molto oltre l’aiutarvi semplicemente nell’organizzazione della vita, e vi guidano verso quello che siete veramente e nel realizzare la vostra salute e la vostra natura. 
Vi portano a sviluppare una calma ed una forza interiore che sono la base per il successo nella vita, per il magnetismo personale e per le più alte realizzazioni spirituali, cioè l’uscita dalla trance quotidiana e la scoperta del vero centro della vostra potenza.
E’ una nuova genesi all’interno di voi.
Vi portano infatti sicuramente ad ottenere tutto quello che avete sempre desiderato in quanto vi portano al punto centrale da cui tutto nasce: voi.
La cosa più essenziale che vi sia per questo è scoprire il presente. Il presente è l’unica cosa che c’è. Ma non ce ne accorgiamo, ce lo lasciamo sfuggire, viviamo come in una “trance”. Perché? Una ragione è che in noi ci sono più meccanismi che regolano il rapporto col tempo. Paradossalmente il tempo è un argomento che pur influenzando tutta la nostra vita, che è costruita intorno ad esso,  è poco conosciuto. Molto spesso ci sembra essere senza controllo. Capirne l’essenza è una chiave fondamentale per il percorso sul quale ci stiamo avviando in questo libro che parla di riscoperta di noi.
Il tempo è pieno di paradossi. Ad esempio quando dormiamo il tempo passa in un attimo, ma anche quando siamo svegli se non facciamo attenzione il tempo sembra passare altrettanto rapidamente. Capita quindi che siamo svegli, ma è come se dormissimo.
Che cosa è che ci fa dormire e non vivere la vita? La vita passa e ci sembra magari di non essere mai stati noi stessi. Quello che ci ruba a noi stessi è il fatto di essere prigionieri dei nostri meccanismi automatici, del nostro ego. L’uomo medio non è libero. La libertà cui vogliono condurvi queste pagine è la libertà vera,  libertà da una serie di meccanismi automatici che distolgono l’uomo da sé stesso, gli prendono la vita ed il suo tempo sicché di alcuni si può dire: ha vissuto ottant’anni, ma in realtà sono solo una ventina scarsi...
L'uomo forgia con le sue mani le catene che lo stringono e che gli rubano il tempo della propria vita.
Queste catene gli sottraggono  non solo il tempo, ma anche il piacere, in quanto anche questa qualità sembra prigioniera di un fantomatico domani e l’uomo è incapace di riconoscerla nel presente.  
L'uomo che potrebbe dipendere solo dagli elementi naturali, incomincia ad occupare la sua esistenza ad ingabbiarsi in un meccanismo sociale dalla quale non può uscire sotto pena di infrangere certe convenzioni giudicate indispensabili alla reputazione della casta stessa. Poi si fa schiavo di una carriera che lo  sballotta qua e là, alla mercè del capriccio altrui. Poi cerca di darsi una “posizione sociale” faticosa da mantenere . Poi, non contento ancora, si dà un partito politico. L'uomo moderno, da qualunque parte si volti, è circondato da una rete di ferro spinato che non si può varcare senza pericolo di morte. Non ha libertà né di disdirsi né di contraddirsi, ma deve sempre portare una maschera con un sogghigno stereotipo di autorità o di sottomissione. 
Ed inoltre c'è appunto anche un individuo col quale siamo a ogni momento a contatto, dal quale non ci è dato sfuggire, ed è il nostro ego. Il nostro “signor io”. Se vi è dunque un personaggio sul quale avremmo interesse ad avere l'intero incontrastato dominio è proprio il nostro io, il nostro ego. Ma, ohimè! quanto più difficile è rendersi indipendenti dal nostro io e dal nostro ego che non dagli altri! Quanto più difficile è ridurlo obbediente al nostro volere!
L'uomo sociale è ipnotizzato e schiavo delle convenzioni: ogni individuo è succube delle abitudini. L'abitudine impaccia la felicità non solo perché è disarmonica, ma perché ci vieta di sviluppare tutta la nostra potenza e inghiotte letteralmente la nostra realtà.
Rompere l'abitudine è il primo passo per conquistare la libertà di noi stessi, per veder chiaro e lontano nella vita. Vi sono degli uomini i quali non vivono che di abitudini: esaminati un momento e vedrete che si tratta di esseri inferiori, di gente il cui mondo si riduce a un angolo di un angolo minuscolo, fiori di serra che appena messo il capo fuori della vetrata cadrebbero uccisi dalla forte ventata della libertà.
Se non rompete l'abitudine, alla fine dei vostri giorni vi accorgerete che il mondo lo avete visto dalla finestra, ma che non avete vissuto. Questo vale nel dominio fisico e nel dominio spirituale.
L’abitudine nasce in un attimo. Se noi percorriamo una strada mai percorsa, questa abitualmente ci sembra più lunga all’andata che al ritorno. La ragione è che al ritorno la strada è già più abitudinaria, siamo quindi meno vigili, e meno alla ricerca di informazioni nuove; e ne consegue anche che quando viviamo nell’automaticità il tempo viene come inghiottito, e gli anni passano in attimi.
La prima chiave del tempo
Abbiamo qui una prima chiave per recuperare il tempo: la sua misura dipende dalle cose: dalla quantità di informazioni nuove e dalla molteplicità delle esperienze. 
Ma non è solo lì la chiave di questo elemento misterioso.
Il tempo dipende da noi.
Ma non arriviamo mai a rendercene conto, poiché la nostra natura umana è fissata nel nostro ego, cioè nell’insieme delle nostre abitudini e strutture di pensiero, e queste decidono anche del nostro tempo, ad esempio perché decidono quello che è bello e brutto per noi e ci spingono in corse senza fine per sfuggire a quella che chiamiamo ansia o noia. 
Chiunque può infatti notare che il tempo sembri passare differentemente a seconda delle situazioni. A molti i periodi belli sembra che passino più rapidi, mentre i periodi brutti o noiosi sembrano più lunghi. 
Ma proprio bello e brutto sono convenzioni fissate nell’ego che ci derubano del piacere dell’esistenza.
Il bambino, che non conosce tali convenzioni, vive il tempo differentemente.
I bambini normalmente hanno una percezione del tempo diversa dagli adulti, ed una giornata sembra infinita.
La percezione adulta del tempo
Il normale stato di essere dell’adulto è invece uno stato paradossale. Cerchiamo sempre di fare qualcosa per assorbire il tempo, e per far sì che il tempo passi velocemente senza che ce ne rendiamo conto. Il paradosso è che tutti vorrebbero più tempo nella propria vita, ma appena ce l’hanno lo utilizzano per farlo mangiare da elementi di distrazione. 
Per molti il tempo che passa lentamente infatti viene vissuto negativamente. Così il paradosso è che si cerca di aggiungere tempo alla vita oggettiva, per poi ridurlo il più possibile soggettivamente lasciandosi assorbire in mille distrazioni a cominciare dalla televisione.
L’uscita dal tempo
Vi è salvezza? Possiamo uscire dalla gabbia dell'oggi oggi-domani-ieri ? Vi è un'uscita da questa trappola. Vi è un altro stato dell'essere che trascende il tempo.
Tale stato è dentro di noi, e la prima chiave per raggiungere tale stato e trascendere la dimensione del tempo è superare le proprie automaticità.
Per far questo vi è bisogno di una dote essenziale, che si chiama “presenza”. Con “presenza” indichiamo un altro stato dell’essere, non più prigioniero del movimento tra lo ieri ed il domani ma finalmente “presente” all’adesso. 
E’ uno stato che è nel qui ed ora.
E’ uno stato di reintegrazione della nostra “energia” e quindi di potenza percettiva.
Questo libro vi aiuta a superare i meccanismi dell’ego e può permettervi di aprirvi ad una nuova dimensione, modificare la percezione temporale, risvegliare alla coscienza tutte le potenzialità che non realizziamo e che non percepiamo, comprese quelle dette da molti “supernormali”, ed integrare nella nostra vita nuove dimensioni avviandoci su quella che i cinesi chiamano “la via del saggio”.
Allora la soddisfazione non è solo nell’avere più tempo. 
Superare l’ego significa poter superare i pensieri che costituiscono come una cortina fumosa che ci impediscono di percepire il nostro essere. 
Quello che ci attende è quindi finalmente la scoperta di noi e di un mondo che forse non avevamo mai visto veramente.
Questo processo, oltre che per lo sviluppo individuale, è anche fondamentale per la nostra vita di relazione. Fino al momento in cui noi non superiamo i nostri meccanismi automatici, ci comporteremo con gli altri in maniera automatica, pretendendo da loro cose che non possono dare e che corrispondono solo a nostre compulsioni.
Infine solo se sapremo rigenerarci potremo avere crescita reale nella vita, e far sì che il progresso esterno sia un riflesso del progresso interno.


La Strada per l’essere
Quella che descriviamo qui è quindi la via per recuperare la potenza dell’essere ed il vero significato della vita.
Una prima regola per cui l’uomo possa ritrovare sé stesso può venire formulata così: sfruttare le cose, ma evitare di venirne sfruttati. Perciò giunti a un certo punto, rifiutarsi di prestarvi troppa attenzione e fare attenzione piuttosto al  proprio essere.
In natura tutto è moto, cambiamento, ingestione e digestione reciproca. Se noi facciamo schiave le cose, badiamo bene che le cose sono capacissime di fare schiavi noi stessi, di “mangiarci”. Le cose anche inerti hanno un fascino loro che si sviluppa non appena noi le osserviamo con troppa attenzione. La bottiglia affascina l'ubbriacone perché egli la guarda troppo, perchè ci pensa troppo. La donna affascina il giovane, la filosofia fa impazzire lo speculatore, ecc. ecc. per la stessa  ragione.   Ciascuno  di noi,   in  quanto  è un professionista oppure un esperto di una qualche materia, è almeno sino a un certo punto un monomaniaco, un anormale, uno cioè che ha diminuito il concetto integrale di umanità sviluppando in modo esagerato urna parte minuscola dell'attività umana.
Non appena l'attenzione ci unisce, noi ci troviamo affacciati come sull'orlo di un baratro, il fascino ci prende e noi affondiamo senza accorgercene. Non si nega che qualche volta ciò possa essere dolce; ma da ogni baratro, nella migliore delle ipotesi, bisogna poi risalire con sforzo grave  e doloroso. Quello che dobbiamo imparare allora è la via per essere.
Questa conoscenza della via dell’essere è fondamentale sia per sé, sia per chiunque operi nelle discipline psicologiche.
Perché una tecnica psicologica trovi infatti una direzione è necessario avere un’idea di cosa vuole dire “sviluppo dell’uomo”.
Quando siamo in connessione con la potenza dell’essere, siamo in connessione con un principio eterno e sempre presente, con la Vita Unica.


Il mistero del tempo
Cos'è il tempo?
Se chiediamo ad un fisico, avrebbe difficoltà a spiegarci perché il tempo deve essere per forza sempre lineare ed unidirezionale, cioè dal passato al futuro.
Il tempo esiste però nell’uomo e ne condiziona la vita. L’uomo ha la capacità di programmare utilizzando il confronto tra quello che è avvenuto e quel che pensa debba avvenire e corrisponde ad una sua funzione mentale. A differenza degli animali, l’uomo è in grado di crearsi una “programmazione” mentale di come vuole vedere le cose.
L’idea del tempo è la base di tale programmazione. Ma l’idea stessa del tempo è umana e nasce nella nostra mente. Per realizzarla è infatti necessario “concettualizzare” in modo da determinare gli elementi che variano e seguirli nella loro variazione. 
E’ quindi il nostro “software” mentale che letteralmente ci “crea” la sensazione e la percezione del tempo per scopi di sopravvivenza e di attenzione; tant’è vero che in situazioni di non programmazione (es. stati di meditazione, di abbandono, di estasi) la percezione del tempo e della realtà cambia e si può accedere a “momenti senza tempo”.
Anche la supposizione che il tempo debba sempre avere la stessa durata è illusoria. Molto hanno sperimentato ad esempio l’esperienza che nel sogno sembrano passare ore o addirittura giorni, mentre magari hanno chiusi gli occhi per pochi secondi di tempo di orologio.
O ancora, in ipnosi possiamo creare la cosiddetta “distorsione temporale” fino ad arrivare a casi dove in un tempo esterno di pochi minuti il soggetto è in grado di vivere ore se non giorni di esperienza all’interno della sua mente, completa di ogni dettaglio.
Soggettivamente non vi è quindi un solo “tempo” ed in un secondo può esservi l’infinito.
Anche nei nostri corsi, ad esempio, spesso lavoriamo con la “distorsione temporale”. Dopo l’esercizio alcuni allievi ci raccontano di provare una profonda distorsione della realtà e di aver magari pensato che fosse passata mezz’ora, mentre in realtà non erano passati che pochi minuti. Il tempo soggettivo può quindi essere differente dal tempo fisico.
L’uomo non è infatti solo programmazione. La programmazione lineare è solo un utilizzo particolare della mente umana con uno scopo finito legato ad un obiettivo. Invece, in quei momenti, quando si esce dalla programmazione e si vive l’ora, si può estrarre la vera potenza, cominciando dapprima ad accedere a quello che alcuni chiamano mente quantica, altri “superconscio”, altri “coscienza superiore” e poi infine facendo proprio uno stato nuovo nel quale  realizzare i veri potenziali.
Il nostro modo abituale di creare il tempo e programmare ci chiude però in quella che è chiamata la “legge del divenire”.
Questo implica un susseguirsi orizzontale e conseguenza di avvenimenti.
E più siamo “mangiati” dalle cose, più queste si mangiano anche il nostro tempo presente, ed infine anche il nostro corpo stesso. Tutte le malattie psicosomatiche sono infatti legate ad un “tendere” verso le cose. Pensiamo ad esempio all’ansia. E’ un respirare più rapidamente per poter mettere in azione il nostro organismo e prepararlo all’azione. Ma se questa azione non avviene, poiché in realtà il rischio esiste solo nella nostra testa, allora questo atto crea particolari reazioni biochimiche nel corpo che se mantenute troppo a lungo tendono a fissarsi. 
L’uomo medio, infatti anche quando potrebbe starsene perfettamente tranquillo, continua a crearsi pensieri sul futuro per distrarsi dall’attimo presente e “fissare” il tempo, e non si rende conto che sta passando davanti all’uscio dell’infinito senza neppure guardare dentro.
Se guardasse, anche solo per un attimo, potrebbe trovare risposta sia alle più profonde domande esistenziali “che sono?”, “cosa faccio?” sia rendersi conto che il mondo del “divenire” è solo una piccola possibilità nella quale costringe il suo essere e che davanti vi è un universo intero che non  vede. 
Come “costruiamo” il tempo?
Una breve analisi delle nostre percezioni ci porta a realizzare molto in fretta come l’idea del tempo appaia nella maggior parte delle persone strutturata in sequenze di avvenimenti. 
  

L’immagine qui sopra mostra come ci creiamo una serie di  immagini che manteniamo contemporaneamente nel nostro “spazio mentale” . In altre parole non siamo coscienti solo dell’ora, bensì mentre pensiamo ad un momento leghiamo assieme una serie di avvenimenti ed in particolare un futuro immaginario (quel che vogliamo fare) così come un passato ricordato nella nostra memoria. Possiamo estrarre facilmente come ciascuno di noi struttura il tempo  determinando la posizione che le immagini mentali hanno soggettivamente e riunendo in una linea. E’ la tecnologia cosiddetta della “Linea del Tempo”.  Questa linea è tuttavia diversa in ogni persona. Per alcuni la linea passa attraverso la testa (come nell’immagine), per altri davanti, per altri ancora ha altre forme. Ciò mostra chiaramente come il tempo sia di base un costrutto interno soggettivo; ed è basato sul selezionare alcune informazioni invece di altre.  Ad esempio, se saliamo in auto, la nostra mente se pensa che dobbiamo guidare riporterà alla superficie una serie di informazioni relative a come tenere la leva del cambio, come premere l’acceleratore etc… imparate in passato e depurate di una serie di elementi ritenuti non rilevanti (ad esempio la voce dell’istruttore di scuola guida).
Allo stesso tempo disattiva l’attenzione da elementi ritenuti “conosciuti” o “non rilevanti per l’esperienza”.
Se pensiamo a quante cose vede un  bambino quando sale in un’auto e quanti ne vede un adulto ci rendiamo allora conto della differenza.
Per il bambino, non ancora condizionato dalle immagini mentali, tutto è nuovo. Osserva i tessuti, tocca gli elementi, sente l’odore, mentre magari l’adulto spesso è cieco a tutto ciò ed avrà la sua mente occupata a pensare dove deve andare. A livello soggettivo il bambino avrà vissuto una esperienza di tempo normalmente più lunga dell’adulto.
Noi pensiamo di vivere nel presente, ma in realtà stiamo vedendo solo l’output di un complesso calcolatore, la nostra mente, che applica dei meccanismi di selezione e valutazione subconsci e che ci porta a conoscere la realtà solo come concetti ed cancellando una grande parte. E anche il tempo viene “filtrato”.
Le “sequenze”
La modalità mentale sopra descritta porta nel caso  del tempo alla costituzione di “sequenze”. Infatti ogni azione lineare può essere vista come strutturata in tre:
* un inizio
* una fine
* una parte centrale nella quale ci si muove in maniera automatica con minore attenzione all’ambiente attorno, concentrati solo su certi elementi e caratterizzata da una “visione tunnel” della realtà.
  

Questa visione tunnel per molti è tutta la vita. Infatti mentre sono in essa, sanno cosa fare! Se sono fuori da essa non sanno più come gestire la situazione. Appena hanno finito qualcosa allora ne inizia un’altra. 
Ma proprio partendo e conoscendo questi concetti, in ipnosi effettuo spesso l’induzione di trance chiamata "interruzione di schema”, dove la parola “schema” è un sinonimo di sequenza.
In tale metodologia inizio un movimento in maniera consueta, ma poi introduco una variante inaspettata (ad esempio stringo la mano e poi la muovo verso il basso) e questa variante porta il soggetto fuori dalla sequenza in un “vuoto” che permette di iniziare una trance.
In pratica il soggetto perde contatto con il suo “schema” entra in uno stato di “caos” che non sa come gestire ed è disponibile per un comando diretto.
Ma da dove e perché nascono queste sequenze temporali, questo automatizzarsi della mente che regge la nostra vita? L’origine è in una forza, la nostra concettualizzazione applicata in una direzione.
Possiamo paragonare questo processo ad una macchina elettronica che ci porta in una direzione selezionando automaticamente attorno a noi quello che ci interessa e distorcendo le cose stesse che vediamo e scartando quel che non è utile. Perché avviene questo fenomeno? In fin dei conti così facendo, ci proviamo di molte cose e percezioni che potrebbero essere utili in altri momenti e comunque di sensazioni. Questo fenomeno nasce però con funzione di “sopravvivenza” e “reazione immediata”. Infatti ci permette di reagire più in fretta, sulla base di “programmi” già acquisiti, alle situazioni esterne. La reazione basata su automatismi originariamente ci dovrebbe permettere di reagire in situazioni di pericolo, ma di fatto a poco a poco si estende ed occupa la nostra vita. 
Il tempo lineare
Se però viviamo sempre il tempo “a sequenze” o “a programmi mentali” procediamo solo come una macchina. Dove siamo noi? L’automaticità ci porta infatti a rinunciare a quello che nella nostra mente ci differenzia da un cervello elettronico. Un computer  infatti per agire definisce delle entità, le concettualizza e questo da il via. E la sua programmazione sarà allora tanto migliore quanto più evoluta sarà la concettualizzazione. 


Nell’uomo, la continua concettualizzazione puramente arbitraria e decisa dal nostro mentale e dalle  esperienze cristallizzate, che può essere valida in momenti di emergenza per reazioni rapide, porta a perdita di connessione con la realtà sottostante, ed a dare “origine all’illusione della separazione, da sé stessi e dal mondo che ci circonda. Il più grande ostacolo per sperimentare la realtà di questa connessione è allora l’identificazione con la mente, che a sua volta fa sì che i pensieri diventano compulsivi”. In pratica questo nostro procedere “disconnessi” è anche all’origine stessa di quella che alcuni chiamano “angoscia esistenziale”.  E  questa illusione di separazione parte dalle immagini stesse che ci costruiamo per definire il tempo, che sentiamo esterne e vediamo come “di fronte a noi”, o “attorno a noi”, pur creando noi stessi. 
Oltre la sequenza
E’ possibile riconnettersi però all’ora e scoprire uno spazio infinito e nuovo. Oltre al tempo “sequenziale” dei “programmi mentali” ne esiste infatti un altro. Questo tempo non è necessariamente separato dalla realtà. Già gli antichi lo sapevano. Può corrispondere al concetto greco di “Kairòs” (καιρός) che può significa “fare le cose al momento giusto” e anche “essere sincronizzato nei confronti della realtà”, “allineato nell’ora”.
Era il tempo nel quale il dio si manifestava. Questo dio, nella nostra interpretazione, può essere visto come la potenzialità. E’ il tempo nel quale possiamo accedere all’”homo totus”, cioè l’uomo globale, ed ai nostri potenziali.
Mentre il tempo lineare nasce dalla programmazione , il “Kairòs” è un tempo intuitivo in “connessione” e “reintegrazione”col proprio essere. Questo agire non è una realtà statica come avviene quando la mente si blocca. E’ anzi il contrario ed è un funzionamento superiore. E’ un’apertura: un tempo di opportunità da prendere e corrisponde ad una più alta comprensione del momento presente. Ad esempio: non posso partire perché c’è uno sciopero. Se analizzo la realtà dal punto di vista del mio programma mentale ho un disappunto, mi arrabbio o cerco di agire. Se sono nel καιρός quello in cui sono è invece un momento in cui esiste una realtà e tutto è possibile. Qualsiasi azione prenda non lo faccio in base ad una programmazione passata, bensì in base a quello che è presente nell’ora, che è l’unico tempo che c’è. E’ come se il mio cervello nascesse e scoprisse in quell’istante il mondo. E’ uno scoprire l’accordo con un ritmo cosmico. E  il tempo del “kairos” è anche superiore per un’altra ragione: è l’unico che permette di operare effettivamente con le cosiddette “realtà sottili”, ovverosia di toccare una dimensione nella quale ottenere effetti considerabili “al di là della realtà fisica” quali ad esempio la guarigione a distanza. E’ come se nel tempo del “kairos” l’uomo connettendosi con la realtà “andasse oltre” e raggiungesse una dimensione non più esprimibile nella realtà fisica dello spazio-tempo. Il kairos corrisponde infatti ad una espansione della coscienza ed a una maggiore completezza. 
E proprio sperimentalmente abbiamo visto che lo sviluppo di tali stati è facilitato sempre da particolari esercizi che “fanno funzionare” meglio e in maniera più completa il cervello. E per la meccanica quantistica stati di alta coerenza cerebrale sono allora correlati alla possibilità di effetti “non locali”, cioè non rientranti nelle tradizionali categorie di causa 🡪 effetto.
________________
Le due maniere di vivere il tempo
Riassumendo, l’uomo ha quindi due maniere fondamentali nelle quali vive la realtà,   
1) in modalità programmativa
 e
2) in connessione con la realtà stessa.
Se siamo sempre in modalità programmativa, finiamo con il vivere nei nostri pensieri invece che vivere nella realtà della quale cancelliamo la maggior parte.
Possiamo però entrare in un altro modo di vivere e conoscere il tempo che chiamiamo “in connessione” e “nel presente”. Questo tempo, essendo nell’ora, è anche in armonia con i nostri ritmi fisiologici e ingenera già dal primo momento che uno lo capisce calma e benessere. 
E’ questa è la ragione per la quale quando pratichiamo delle metodiche di riconnessione a sé, di “grounding”, di “autoipnosi” o metodiche simili le persone stanno subito meglio. Ma vi è ancora di più.
L’uomo può a questo punto sviluppare una dimensione differente che può permettergli di trascendere il tempo. Ricordiamoci infatti che la costruzione del tempo è nella mente. Per la fisica, è possibile determinare chiaramente che cosa è un prima oppure un dopo, ma l’”ora” dipende da un elemento in più: la persona che percepisce quest’ora, l’osservatore. In altre parole l’”ora” è ad un “livello logico” differente, quello della coscienza. La coscienza è la chiave del tempo. Se non vi è coscienza non vi è ora ed il tempo si annulla. Cominciamo allora a scoprire una cosa nuova. Se aumentiamo la coscienza possiamo per contro “allungare” il tempo e sperimentalmente è possibile vedere come in pochi minuti si possano anche concentrare ore. Ma cosa succede continuando allora ad “allungare” il tempo? Fino a che punto possiamo arrivare? Il tempo in realtà si allunga perché siamo noi che lo “creiamo”. Se andiamo alla base di questa creazione possiamo trascenderlo. Questo può però avvenire in un solo punto: l’ora, penetrando nel mistero del tempo presente.
L’antica sapienza greca.  I due “capi” del tempo
Per esplorare questa dimensione non servono macchine o attrezzature costose. Già gli egizi l’avevano capito, ma le testimonianze più chiare sono quelle dei Greci, che si erano resi conto del segreto legame tra coscienza e tempo.
Secondo Alcmeone “l'uomo è mortale perché non può riunire il principio alla fine, sebbene vi siano delle anime che hanno questo dono divino”. 
Con queste parole intende sia dire che solo prendendo coscienza della nostra parte interiore, la nostra anima, siamo in grado di trascendere la percezione normale del tempo, sia afferma che questa possibilità esiste.
Riunire i due capi, la nascita e la morte, il principio e la fine, è impresa impossibile per l'uomo comune e legato alle  “cose”, dice Alcmeone. La nascita e la morte sono separate dal tempo; è il tempo che rende il problema umanamente insolubile. Ma quanti tempi esistono? Se guardiamo agli antichi, Archita è il primo che si occupa della questione del tempo e distingue il tempo fisico dal tempo psichico. 
Egli dice che il tempo “è la sfera del mondo” ed anche che il tempo è l'intervallo della natura del tutto. Gallieno dice invece che il tempo è come una sfera che ci avviluppa; in altre parole il tempo è attorno a noi, ma al contempo non è noi. Ci circonda, ma vi è un’apertura per la dimensione fuori dal tempo e l’apertura è in noi. Plutarco ripete che Pitagora diceva che il tempo era la sfera del periekon, ed in un altro passo riporta come Pitagora, interrogato cosa fosse il tempo, rispose che era l'anima del cosmo. 
Queste definizioni dicono quindi che il tempo umanamente concepito e vissuto è determinato dalla fascia che avviluppa il cosmo; affermano anche implicitamente, la relatività di questo tempo cosmico ed umano; e l’esistenza di un altro tempo al di là della fascia nel libero etere, cioè di un altro modo di essere, o di sentire e vivere il tempo.   
Archita lo chiama il tempo psichico, Dante che anche lui aveva studiato il problema lo chiama “la durata” o “l'eternità”. Di fatto questo è lo spazio cui si accede durante esperienze chiamate “mistiche” o in casi estremi. E’ un tempo che può avere delle grandi variazioni rispetto a quello che chiamiamo “tempo fisico”.
E proprio se passiamo dal tempo  fisico “umanamente concepito” al tempo “psichico”, cioè interno, la difficoltà allora di riunire il principio con la fine diviene infine superabile; e notiamo come i due problemi della immortalità e del tempo si compenetrano. 
Dante ed il Tempo
Dante  tratta la questione proprio in questo modo. Egli chiama cielo quieto (Conv. II, 13, Par. XXX, 52) il decimo cielo, l'empireo o sfera del fuoco, e, mentre le altre nove sfere ammettono il movimento, questo cielo è invece  quieto
In altre parole Dante afferma che l’uomo può sperimentare l’eternità o comunque comprendere il tempo in maniera diversa da come è abituato, ma per raggiungere tale livello è necessario un percorso. Bisogna superare nove sfere, quindi nove maniere dell’ essere legate invece al movimento.
Questo superamento rappresenta quello che nella tradizione alchemica, erede di antiche tradizioni, viene chiamata una distillazione e una sublimazione, un perfezionamento  progressivo che avviene nel salire di sfera in sfera attraversando dunque i nove cieli del cosmo astronomico-teologico, al di sopra dei quali si distende il Pleroma infinito (l’Empireo). 
Dante si collega alla concezione aristotelica e tolemaica;  ma la visione è comune: anche secondo i pitagorici è il movimento, l'oscillazione, la vibrazione che stampa nel cosmo la successione del tempo; il tempo si pone in movimento e fluisce nell'attimo fuggente tra un passato che non è più ed un futuro che non è ancora. Ritroviamo in questi concetti l’idea che la nostra mente è fatta per programmare, e quindi immaginare un futuro ed un passato, ma questa funzione è legata alla sopravvivenza. Vi è una ulteriore dimensione di connessione al tempo che possiamo rappresentare simbolicamente come “il centro della ruota”. Le parole “calma”, “quiete” sono spesso collegate a questo concetto.
La città santa è soltanto in questo cielo quieto; ed è qui che Beatrice trae Dante e gli dice: 
Mira 
Quanto è il convento delle bianche stole! 
vedi nostra città quanto ella gira! (Par., XXX, 128-30) 
ed è soltanto dopo essere salito sino a questo cielo e tra le bianche stole che Dante può dichiarare di avere sorpassato lo stadio umano 
Io che al divino dall'umano 
All'eterno dal tempo era venuto 
E di Fiorenza in popol giusto e sano. (Par. XXXI, 37-39). 
Dante supera quindi l'antinomia di Alcmeone, cioè l’impossibilità di riunire il principio alla fine trascendendo la coscienza umana e passando a quella che chiama  “coscienza divina”. Notiamo che lo esprime con dei simboli, in quanto se usasse delle parole ritornerebbe al “tempo comune”. I simboli sono allora una chiave per operare ed esprimere questo passaggio. 
Con questo passaggio diventa allora possibile il passaggio dal tempo fisico al tempo psichico, ed in questo tempo psichico il principio e la fine si riuniscono, e l'uomo non è più necessariamente mortale e sperimenta il tempo in maniera totalmente differente. In altre parole l’uomo ha in sé la possibilità di sperimentare un tempo che esiste sempre a livello profondo suo interno, e questo tipo di sperimentazione corrisponde a penetrare un mistero profondo della natura del cosmo.
Linguistica e Tempo
Ma una delle barriere principali che ci impedisce di sperimentare il tempo non lineare è l’influsso del linguaggio che “impietra” la nostra mente. Il linguaggio comune  è per sua natura sequenziale e si appoggia su “parole” che definiscono parti di una realtà. Questo concetto era stato osservato anche dal fisico Bohm il quale aveva notato come la maggior difficoltà nel comprendere le discipline quantistiche venisse dal linguaggio stesso che adoperiamo che crea “cose”. L’utilizzo di certe parole tende infatti a creare realtà mentali e “modi di vedere il mondo”. 
Sviluppiamo il concetto con un esempio: la parola “tempo” implica un movimento, un inizio ed una fine, mentre la parola “esistenza” implica uno stato, un essere.  Se allora invece di utilizzare il termine “tempo” utilizziamo invece il termine “esistenza”, oppure “essere” ci rendiamo conto che la nostra percezione cambia.
Esercizio 1: Esistenza e Tempo
La nozione di “tempo” è in gran parte linguistica. La lingua ci porta naturalmente a costruire un “tempo programmato”. Ma cosa succede se cambiamo i termini? Se ad esempio, quando diciamo “non c’è abbastanza tempo per fare tutto” sostituiamo con “non c’è abbastanza ESISTENZA per fare tutto” ci possiamo rendere conto che la nostra percezione cambia. Ad esempio possiamo renderci conto che mentre il concetto di tempo è limitato, il concetto di esistenza è illimitato in quanto già nel momento presente è oltre la nostra possibilità di concettualizzazione. Inoltre poniamo al centro noi stessi come origine della nostra realtà.
L’esercizio precedente ci mostra come il concetto di tempo evoca molte cose, parcellizzazioni della realtà, idee di “urgenza”, tempo che “manca”,  “non farcela” ed è quindi intimamente connesso a delle idee di sopravvivenza, in altre parole ad un funzionamento cerebrale che è solo uno dei tanti possibili all’interno di noi. Iniziamo a prendere coscienza che quello che chiamiamo “tempo” è un concetto organizzato solo dalla nostra mente. Ed il linguaggio partecipa in questa strutturazione del tempo. Ogni lingua ha tempi verbali, e ci porta a pensare che un soggetto esegue un’azione (verbo) che si ripercuote su di un oggetto (complemento oggetto) e che questa sia l’unica realtà.
La fisica dice che non è così: dapprima vi sono sempre “concause” ad esempio, e non vi è mai un’unica causa ad un avvenimento. E queste concause sono, sempre per la fisica, infinite. Così noi pensiamo di essere tristi per qualcosa, ma in realtà quel qualcosa è solo un elemento che evidenziamo dallo sfondo. Essere liberi comincia dal rendersi conto di ciò. E poi ancora ci sono fenomeni che sfuggono alla caratterizzazione di causa-effetto e che vengono definiti “sincronicità”. La realtà è un tutto, che si connette ad un tutto che siamo noi.
Superare il tempo significa accedere ad una dimensione non verbale precedente alla dimensione verbale. E solo il simbolo ne può essere la chiave.
Gli stati elevati di Coscienza ed il tempo
  

Recenti ricerche parlano di stati “elevati” di coscienza. Uno stato elevato di coscienza è un livello nel quale cambia la percezione, la dualità svanisce e noi siamo nel presente. In pratica percepiamo il mondo in maniera non legata ad un impulso di sopravvivenza. Sentiamo allora che siamo l’universo ed ogni cosa in lui. Possiamo chiamarlo “il centro della ruota”.
L’intero mondo materiale può dissolversi in quello che il mistico indiano Ramakrishna chiama “uno stato illimitato e brillante di coscienza dell’essere”. E’ come se fossimo entrati nell’essenza assoluta della realtà, la base di puro spirito che è sotto ogni cosa e penetra ogni cosa. Realizziamo che la coscienza è all’origine di ogni cosa, che il mondo ne è la sua manifestazione.
Rispetto a quello che può avvenire in certe tecniche ipnotiche, dove si “modifica” la realtà, bisogna notare che questi stati dell’essere non sono stati “modificati” di coscienza in quanto nel loro sviluppo non sono accompagnati da “distorsioni” della realtà. Sono invece stati di “no trance”, cioè di assenza di trance. Il cervello funziona meglio. Semplicemente è cosciente del suo stato naturale prima delle cogitazioni e dei pensieri mirati a scopi contingenti. Possiamo anche chiamarlo stato di “coscienza oggettiva”. Non vi è riduzione del funzionamento cerebrale, ma anzi potenziamento della mente. Siamo più coscienti del normale. E’ qualcosa di “più reale del reale”. 
Tali stati cambiano la relazione col tempo e portano alla realizzazione che il tempo non esiste. Perché tali stati portino a tale livello un elemento fondamentale è un concetto chiamato  “trascendenza dell’ego”. L’ego è il nostro pilota automatico, ma è anche il nostro filtro nei confronti della realtà. Più le nostre percezioni divengono reali, e più alto è il grado di trascendenza dell’ego, più l’esperienza è intensa. E più è alto il livello dell’esperienza, più il senso del tempo si espande. Vi è una similitudine col concetto della teoria della relatività. Più aumenta la velocità, più il tempo rallenta.
Nella stessa maniera più aumenta il livello di coscienza, più rallenta il tempo, fino ad arrivare al “momento senza tempo”. Possiamo fare un semplice esperimento con un metronomo: dopo averlo messo in movimento al ritmo di un battito per secondo, cominciamo a sviluppare presenza al corpo. Più aumentiamo la presenza più il tempo sembra rallentare in funzione dell’allargamento della coscienza ad una sempre maggiore quantità di informazioni e sensazioni.
Nei livelli più elevati degli stati di coscienza, il tempo e lo spazio si dissolvono nell’oceano dell’infinita ed eterna coscienza; i confini tra passato, presente e futuro svaniscono e si confondono. Nelle parole dell’insegnante di Zen D.T. Suzuki “nel mondo spirituale non ci sono divisioni di tempo come presente passato e futuro; in quanto si contraggono nel singolo momento del presente dove la vita è nel senso vero”. Oppure, come dice il mistico tedesco Meister Eckart “questo potere (l’esperienza mistica dell’anima) non conosce né ieri né il giorno prima né domani (in quanto nell’eternità non vi è né ieri né domani); vi è solo il presente adesso; quello che è successo cento anni fa, mille anni fa, sono qui nel presente e così i loro contrari”.
Musica, Ritmo e tempo
Il canto, ed i suoni animano tutti gli organi, le vibrazioni si comunicano al sistema nervoso. L'uomo vive all'unisono con l'armonia dei suoni. Il suono è anche utilizzato in terapia in ospedali. Vi è una connessione tra percezione del tempo e la maniera con la quale la nostra mente vive e percepisce il suono, tanto è vero che la musica può facilmente ingenerare esperienze di “distorsione temporale”.
Il concetto del tempo era collegato anche presso i Greci al concetto della musica.  La musica delle sfere e “l’armonia delle sfere” si riferisce a ciò. L’invenzione della teoria nota come armonia delle sfere viene comunemente ascritta alla scuola pitagorica o a Pitagora stesso. Nella sua scuola la musica era fondamentale e collegata agli studi matematici, geometrici, e astronomici. Queste quattro arti sono per i pitagorici interdipendenti, e andranno a formare il “quadrivio” medievale, cioè le scienze di base per la comprensione della Natura. 
Secondo la testimonianza di Giamblico Pitagora trasmetteva nella sua dottrina la musica cosmica che udiva. Vi è quindi una percezione dell’equilibrio, e questo equilibrio può essere trasmesso, e questo può essere il significato della leggenda che dice che Pitagora era riuscito a ridurre alla ragione un ubriaco furioso  col semplice suono della sua lira.
Il cosmo si muove, vibra, e vibra con un'armonia di cui i pitagorici trovano le leggi numeriche. La musica, scienza ed arte insieme, permette all'uomo di mettersi in armonia con l'armonia delle sfere. Eccoci così ricondotti all’armonia e scopriamo nel pitagoreismo il collegamento tra il tetracordo e la cosiddetta “tetractis”.
La perfezione, ossia il completamento della manifestazione universale, è infatti raggiunta col dieci che è la somma dei numeri sino a quattro come appare nel disegno sottostante.
  

Il triangolo soprastante è la decade che contiene il tutto, come l'unità, che contiene il tutto potenzialmente. Il nome δεκάς è appunto questo per tale proprietà ricettiva δεχάς. I pitagorici esprimevano tale concetto con la tetractys, composta da 10 punti disposti a triangolo.  E nei prossimi capitoli daremo la chiave per rendere questo potente simbolo attivo e di trasformazione. 
La reintegrazione
Gli antichi greci ponevano quindi attenzione su di un concetto chiamato “reintegrazione della totalità dell’uomo” rappresentandola con il numero dieci,nove sfere più una la culmine.  Salire le nove sfere significa integrare. Nulla deve andare disperso. Infatti perché il numero 10 sia completo bisogna possederne tutti gli elementi.
La sapienza non consiste infatti esclusivamente nell’innalzarsi come molti pensano. Bisogna possedere la parte più celeste, ma anche la terrena attraverso la quale bisogna passare. Solo così possiamo “portare tutto assieme”, e ricostruire il tutto, che è più delle parti.
La tetractis così come anche il circolo, rappresenta il tutto, anche contenuto nel simbolismo del circolo. E’ un tutto che ammalia, come mostra Ulisse e il canto delle Sirene, le quali secondo gli acusmatici utilizzano nel canto l’armonia nella tetractys oppure, analogamente come dice Platone cantavano secondo l'armonia delle sfere.
Cominciamo a vedere questo tutto in pratica allora. Come abbiamo detto ogni nota musicale stimola in maniera differente la mente. Quando creiamo un suono somma di tutte le armoniche possiamo quindi anche avere una “stimolazione globale”. Notiamo che succede quando sentiamo suoni composti. Ad esempio il rumore del mare, dove il rumore dell’onda è un composto della somma dei rumori di tanti piccoli elementi (sassi, ghiaia) trasportati contemporaneamente ed ognuno con un rumore specifico. A sentire certi suoni composti la mente si rilassa, si abbandona ed accede a degli stati differenti, meno "impietriti" nel ragionamento.  Molte tradizioni hanno concetti simili. Ad esempio il mantra indiano OM comprende la consonante nasale M. Il suono M è un suono composito, contenente al suo interno tutte le vibrazioni. Analogamente i greci chiamavano ON il cielo superiore.
Esercizio 2: Il suono globale
Con un metronomo in azione pronunciate il suono OM (oppure ON) lentamente (non cercate però di coordinarlo razionalmente con il metronomo, seguite il vostro ritmo). Noterete che proprio quando pronunciate la consonante “M” vi è la sensazione (lieve all’inizio) di un “rallentamento temporale”. Questo succede infatti perché il vostro cervello viene stimolato in maniera globale essendo il suono M una somma di armoniche differenti. Alla fine dell’esercizio proverete un senso di calma. Potrete pronunciare il mantra OM anche in altre occasioni e col tempo potenzierete questo senso di calma interiore. 
Casi nei quali la percezione del tempo è diversa dal “tempo fisico” 
Torniamo ora al tempo, questa misteriosa e fuggevole entità. Quello che chiamiamo tempo psichico è il risultato di una serie di elementi. L'attimo fuggente vissuto, per quanto divenga irrimediabilmente passato, resta nella memoria, nella psiche, e si trasforma in una impressione che come tempo psichico sopravvive al fluire del tempo fisico. Cominciamo a giocare con quest’attimo. A riviverlo, allungarlo, accorciarlo. Mentre facciamo questo perdiamo cognizione del tempo esterno e d entriamo in un tempo interno. Ma esiste anche tutto un insieme di fenomeni che permettono di intravedere come quella che chiamiamo “coscienza” è qualcosa indipendente dalla nozione del tempo e dello spazio, e si potrebbero riferire molte esperienze che conducono alla stessa conclusione.
Vi sono varie esperienze documentate che mostrano come molte persone, in punto di morte, vedono passare davanti agli occhi tutta la loro vita in pochi istanti e anche, nei casi simili di esperienze fuori dal corpo (OBE) vi sono esperienze lunghissime se tradotte in tempo ordinario. Tutti questi fenomeni trascendono chiaramente la nostra consueta nozione di questo. Vi è poi il caso del futuro che si mischia col presente. Tutti i casi nelle quali si verificano fenomeni come previsioni del futuro, le profezie, gli oracoli ed i cosiddetti fenomeni di paramnesia. Molti negano in blocco la genuinità di questi fenomeni, oppure sostengono che è possibile darne semplici spiegazioni. Altri dicono che i soggetti di queste esperienze sono degli squilibrati, degli anormali; e che perciò non occorre tenere conto delle loro esperienze. Ma queste sono opinioni. Nei fatti proprio la fisica attuale è dell’opinione che il tempo sia una dimensione alla pari delle altre, e quelle entità che chiamiamo passato e futuro siano comunque sempre là. 
Alcuni osservano che la nostra mente deve creare un senso del tempo lineare per organizzare l’esperienza e rendere possibile la sopravvivenza. Questa è anche l’opinione del filosofo Henri Bergson per il quale tutto il futuro e tutto il passato esiste ora, ma se avessimo accesso a questo livello di informazione la vita sarebbe impossibile. Saremmo bombardati da così tante informazioni che ci sarebbe impossibile concentrarci sul presente. In altre parole, il senso lineare del tempo è uno strumento di sopravvivenza. 
Proprio alcuni fisici puntano il dito sull’idea che proprio questi fenomeni inspiegabili lo sono solo se manteniamo la nostra ridotta visione umana e pensiamo che il piano del tempo sia percorribile in un’unica direzione. Notando che la visione lineare monodirezionale del tempo non ha spazio nella fisica moderna, il fisico Paul Davies osserva che o la fisica non porta sufficientemente attenzione alla nostra mente conscia o piuttosto il passaggio del tempo è solo un’illusione creata dalla nostra mente.
Vari studi sul comportamento delle particelle suppongono addirittura che vi possa essere un’influenza dal futuro al passato. In altre parole la fisica attuale vede il tempo come una realtà differente da quella esclusivamente lineare.
Del resto, molte volte ci sono stati casi inspiegabili di previsione di fatti che poi effettivamente si sono verificati e ci sono anche delle tecniche che facilitano tale tipo di intuizione nell’uomo. La nostra esperienza e percezione deve essere quindi la base per valutare l’esperienza psichica del tempo. Come dice Galieno noi siamo circondati dal tempo fisico, ma non siamo tale tempo. E proprio così come l’esperienza personale basta a darci la conoscenza di parecchi fatti in cui affiora una coscienza del tempo ben diversa da quella consueta umana, si può pensare che anche altri ed in particolare gli antichi, ad esempio gli antichi greci ed i pitagorici abbiano avuto esperienze dello stesso genere. I pitagorici hanno quindi inserito questa percezione e distinzione del tempo fisico e del tempo psichico nella loro cosmologia, attribuendo o riconoscendo alla sfera dell'avviluppante la proprietà di operare o di corrispondere a questa distinzione tra tempo e durata. 
L’ascesi oltre il tempo
Passiamo ora dalla cosmologia pitagorica all’ascesi. Se infatti l'uomo ha la possibilità di trascendere il tempo fisico in esperienze spontanee e sporadiche, vi è uno spazio che può divenire uno degli obiettivi della stessa ascesi. 
Uno tra gli obiettivi dell’ascesi e di quella che viene chiamata nella Tradizione occidentale “Grande Opera” è quindi anche trascendere il tempo. Tale opera per essere compresa nella sua completezza implica il confronto con la nostra percezione temporale rendendoci conto che è un  semplice costrutto. L’uomo può stare in più tempi diversi, anche contemporaneamente. Allora, le rare e spontanee esperienze da molti vissute sono come fuggevoli balenii della luce della realtà nell'oscurità della notte, che suggeriscono la  speranza e nutrono l’aspirazione alla conquista deliberata, cosciente e permanente di tale visione, ossia una palingenesi ad una vita spirituale o divina. 
La moderna ricerca scientifica
Questi sono concetti che ad alcuni potrebbero apparire incompatibili con la scienza moderna. Ma è proprio la ricerca scientifica più avanzata che ha ormai da tempo abbandonato i postulati della fisica lineare e per questo limitativa. 
Planck, lo scopritore del concetto del quantum, il fondamentale “pacchetto” d’energia, sottolinea che “nel quadro del mondo non esistono osservabili. Gli osservabili appartengono al mondo delle esperienze sensoriali…”, o, come dice Rosenthal-Schneider “il concetto del “mondo reale esterno” del nostro pensiero quotidiano si basa esclusivamente su impressioni sensoriali”.
La teoria della relatività ha anche abbandonato i vecchi concetti dello spazio e del tempo ed ammette un continuo spazio tempo tetradimensionale, l’equivalente della tetractis nella scienza moderna, ed ha dovuto ridurre i concetti di massa e di energia a niente altro che dei rapporti numerici.
Attualmente le moderne scoperte della scienza quantistica non si sono diffuse popolarmente così tanto come quelle della vecchia conoscenza e la maggior parte non ne tiene conto.
La visione del tempo della fisica moderna afferma chiaramente che le nostre comuni nozioni del tempo sono errate. Ma la possibilità che il nostro comune senso del tempo sia impreciso ci mette in confusione.
Questa conoscenza raggiunta rende infatti molti scettici ed insoddisfatti perché scardina loro l'antico senso di sicura conoscenza prima posseduto. Vi è nell’uomo un innato senso di resistenza e di paura di fronte al caos che lo conduce ad appoggiarsi sui comodi concetti che a lui sono più familiari. E’ questo del resto lo stesso fenomeno che crea in lui l’ego, cioè il suo piccolo io che vuole vedere il mondo sempre in una certa maniera.
Torniamo alla realtà fisica. Come dice ancora  Reghini (op. cit.): se diciamo, “mi siedo sulla sedia”, la frase sembra avere un senso compiuto e soddisfacente. Ma in realtà la solidità è solo un costrutto valido ad un livello di realtà. Di cosa è fatta la sedia? Di molecole composte a loro volta di atomi; e questi a loro volta di elementi ancora più piccoli che non trovano corrispondenza nella nostra realtà quotidiana. In definitiva la sedia si riduce ad una specie di nebbia di elementi in rapidissimo movimento ed a grande distanza mutua. Un secondo nebbione è il nostro corpo, vera ridda di elettroni, di atomi, di molecole di corpi organici digerenti, tenute insieme dalla misteriosa forza vitale, nebbione vivente cui è collegato l'altro mistero vivente che si chiama l'io che parlando del corpo dice: io mi siedo. Come si vede, ed abbiamo saltato molte questioni, con l’analisi si finisce col non sapere più che cosa significa sedersi, mentre riferendosi alla semplice nozione sperimentale della vita, le parole: io, sedersi, sedia richiamano ciascuna alla mente nozioni note per precedenti esperienze, e tutta la frase acquista dalla loro connessione un senso chiaro e preciso. L'analisi fisica della realtà concreta mostra il carattere immateriale della realtà della materia stessa, riduce tutto a puri rapporti numerici, e fa svanire il mito ingenuo della materia massiccia tangibile e resistente.
Come dice il famoso fisico-astronomo inglese Eddington: “Io ho paura di questa parola, realtà, che non costituisce una caratteristica ordinariamente definibile delle cose cui viene applicata…”
Il metodo analitico obiettivo ci ha condotto dal problema della costituzione della molecola al problema della costituzione dell'atomo, e da questo ci porterà chissà dove; ma per ora, almeno la vita, la morte, la coscienza, la memoria ecc., restano misteri, e la scienza non è in grado e non ha nessun titolo per giudicare sogno e pazzia la speranza di rischiarare il mistero seguendo vie che essa non percorre. 
La visione quantistica e l’antica conoscenza
La scienza moderna occidentale è una scienza sperimentale obiettiva, ottenuta dall'esterno con strumenti in aiuto dei sensi; il suo scopo è osservare, capire, tenendo anche conto dell'inevitabile alterazione (Heisenberg) apportata nelle condizioni dell'esperienza dal suo intervento. Ma nella moderna visione quantistica è nata un’altra attenzione, parallela a quella  esistente nell’ermetismo, nel pitagoreismo ed in genere nell'esoterismo di tutti i tempi, nella quale l'osservatore è anche oggetto dell'esperienza, che viene considerata dall'interno, direttamente, senza limitarne il campo a delle supposte colonne d'Ercole; si tratta più di sentire, di vivere, che di spiegare e teorizzare. 
Questa visione olistica, sincretica ed interattiva è indispensabile per queste scienze dove lo spirito che conosce e l’oggetto della conoscenza si confondono. 
Le scienze alternative sono pragmatiche e dicono: L'organismo umano gode di queste facoltà, educhiamo ed usiamole e non facciamo come coloro che hanno orecchie e non sentono ed hanno occhi e non vedono. Occorre naturalmente volere ed osare, e non fare come quei bagnanti pusillanimi se pur vigorosi che si fermano tremebondi dinanzi al fondale di un metro forse aspettando che l'evoluzione della specie li trasformi in nuotatori. Un tuffo coraggioso, due bracciate, e si è bello e imparato a sostenersi dell'infido elemento. 
Naturalmente la grande opera è un'impresa più ardua. Mettere “il proprio naviglio per l'alto sale” è assai più che un semplice tuffo dove non si tocca.
Ma per cominciare, invece di aggrapparsi con tutte le forze all'ancora nel sicuro porto del corpo, occorre affrontare l'alto mare aperto, occorre non sentirsi nel corpo ma sentire il corpo entro di sé, in pratica espandersi ad altre dimensioni, accorgersi che si vive nel mar dell'essere e non siamo in terra (DANTE, Inf. 91) come quasi tutti credono.
E’ importante imparare a vivere sub specie interioritatis e non tenersi disperatamente a galla colle zucche per farsi sballottare dal flusso e riflusso della vita superflua e superficiale, cioè dal tempo del divenire.
Abbandonato il corpo e l'aiuola che ne fa tanto feroci, ascesi i cieli, raggiunto l'empireo al di là della sfera del tempo, svincolato dalla nozione umana del tempo e dello spazio, il praticante potrà in fine accingersi alla visione suprema e dire con Dante: 
Nel suo profondo vidi che si interna. 
Legato con amore in un volume 
Ciò che per l'Universo si squaderna. (Par. XXXIII, 85-87). 
Quello che si squaderna mediante la tetractis nell'universo si sprofonda con un processo inverso nella pura interiorità dell'essere. In queste condizioni di coscienza, tra le bianche stole del cielo quieto, la contemplazione della tetractis, del delta sacro nel santuario del Dio cui Dante dedica l'ultima cantica consente la visione suprema, la intuizione sovrumana del cosmo, poichè 
La contingenza, che fuor del quaderno 
Della vostra matera non si stende 
Tutta è dipinta nel cospetto eterno. (Par. XVII, 37-39). 
L'altissimo poeta, il fedele d'Amore Dante Alighieri si ispira manifestamente al concetto della tetractis o quaderno pitagorico, del delta luminoso. Cittadino del cielo, cosmopolita nel vero senso della parola, egli si collega nella sua suprema visione al «nobilissimo filosofo Pitagora» (Conv. III, 41) facendo uso della stessa parola, dello stesso simbolo e dello stesso concetto.”


I Simboli
La via ed i concetti cui vogliamo arrivare sono quindi “oltre il tempo”. Modificando la percezione del tempo e raggiungendo un livello di connessione il più possibile profondo e globale possiamo modificare la vita.  Questa è la via per avere maggiore salute ed ottenere risultati quasi magici, oltre a permetterci di essere quello che effettivamente siamo. Ma quale è il percorso esatto?
Un primo elemento sono i simboli. Il simbolo è un elemento fisico, che esiste nell’ora, nell’adesso. Attraverso di esso la nostra mente si avvia alla comprensione della realtà abbandonando la concettualizzazione discorsiva che è basata sul linguaggio, cioè tempi verbali e concettualizzazioni logiche.  Entra in un’altra modalità di funzionamento non verbale e globale.
La nostra epoca è molto sensoriale e dominata dalle parole e dalle definizioni. La maggioranza dei metodi moderni che mirano a migliorare l’uomo tende a lavorare su problemi specifici e dimentica gli aspetti non percepibili immediatamente. Si cercano soluzioni per problemi singoli, quasi si fosse in un supermercato.  Ma monteremo sulla nostra auto dei pezzi di altra marca? Anche se li adattiamo non è detto che siano realmente funzionali.  Per la trasformazione globale  dobbiamo partire dall’idea che l’uomo è invece un tutto e sempre al tutto deve essere rivolta la soluzione.  Esiste un parallelo tra l’azione fecondante, magica, del simbolo sopra la mente, e l’azione simile da questi esercitata nella politica e nelle religioni, dove  sono catalizzatori di energie, entusiasmo, determinazione ed eroismo. Un simbolo religioso o politico può creare ardore e passione fino a portare una persona a mettere in gioco la sua vita stessa. Si comprende quindi come anche nello spazio spirituale il simbolo possa avere virtù energetica ed essere  strumento di guarigione, oppure mezzo per l’elevazione spirituale. Vi è però una differenza essenziale:  mentre in politica ed in religione il simbolo fa appello ai sentimenti, cioè all’amor di patria, alla passione di parte, alla fede ed al pregiudizio religioso; nella nostra disciplina il simbolo non fa mai appello al sentimento, bensì alle capacità più elevate di comprensione e di creazione della mente e dello spirito. Il sentimento, le credenze, le teorie, il senso stesso di un qualunque inquadramento e subordinamento alla massa, sono elementi umani, ed è un errore basarsi sopra di essi se vogliamo raggiungere la potenza e gli spazi superiori e financo supremi dell’evoluzione della coscienza umana.
Come opera il simbolo?
Un simbolo non è definito esattamente. E’ un crogiuolo all’interno del quale trovano confluenza contemporaneamente più livelli differenti della realtà, come il fisico, il mentale, lo spirituale. E’ una totalità. Ma anche quella che chiamiamo “realtà” nella quale siamo immersi è “un tutto, che sfugge ad un'analisi puramente analitica. Non consiste in mere "cose" bensì rappresenta un insieme di una incredibile sottigliezza e molteplicità di livelli.”
L’unica maniera per operare efficacemente attraverso tutti essi è con  il linguaggio simbolico. E’ il mezzo per i risultati più alti ed il vero sviluppo dell’uomo .
Gli antichi egizi conoscevano bene questo concetto e scrivevano utilizzando simboli che i greci chiamarono “geroglifici” e continuarono a farlo anche dopo che altre civiltà avevano inventato la scrittura fonetica. Questo perché conoscevano la potenza dell’immagine. Il termine originale egiziano è infatti più corretto del termine greco. Il termine greco Geroglifico significa infatti "Scrittura sacra", mentre il termine egizio corrispondente è "Medu Neteru" che significa "principi trasmessi da un segno". In pratica, attraverso i segni ci connettiamo ad una realtà superiore, a dei principi sopra alla contingenza e sopra al tempo. Siamo obbligati infatti ad ampliare la nostra visione e della nostra coscienza ad una dimensione più ampia della semplice parola.
Differenza tra “ancora” e “simbolo”
Varie discipline moderne, come la PNL, propongono il concetto di “ancora”, ma tale concetto è inadatto per capire il simbolo. L’ancora è una generalizzazione del riflesso condizionato. Il ricercatore russo Pavlov dava da mangiare ai suoi cani ed al contempo suonava una campanella. Dopo un poco bastava suonare la campanella perché i cani salvassero. Un’ancora è quindi un concetto limitato e lineare. E’ una risposta automatica ad uno stimolo. E la parola stimolo implica forzatamente qualcosa che è vissuto in maniera “separata” dal soggetto che lo sperimenta. 
Un simbolo non è legato ad una “risposta automatica”. Un simbolo è definibile piuttosto come un mezzo per ingenerare una modificazione totale dell'operatore e attivare la mente in maniera non automatica ma creativa. Il concetto più simile è quindi quantistico (vedi nota).  
Il simbolo opera sulla “totalità” del pensiero di una persona. 
Vi è anche un’altra radicale differenza. Mentre un’ancora è una risultante di un atto fisico, di una memoria e quindi deriva dal passato e dalla nostra concettualizzazione, il simbolo rappresenta una chiave che la nostra mente utilizza per comprendere e “creare” il reale. Il simbolo “precede” l’esperienza e dà a questa il significato. Oppure, quantisticamente possiamo dire che noi come osservatori vediamo una realtà (ordine esplicato). Questa realtà è varia ed espressione di una dimensione più profondamente inconoscibile con gli strumenti di analisi che abbiamo (ordine implicato). Un simbolo è un elemento che opera a livello “implicato” e ci permette di operare su tutti i livelli in contemporanea.
Proprio per questa sua molteplicità, un simbolo può e deve essere ”conosciuto” a più livelli contemporaneamente: fisico attraverso esercizi di “vivificazione” dello stesso e sentendo direttamente nel corpo come il principio che si fa vivo nella sua fisicità, sia visivamente attraverso al sua forma, mentale, attraverso il suo significato in vari ambiti di vita, ed infine a livello morale e spirituale. Incominciando a lavorare un simbolo ad un livello i risultati si diffondono alla totalità dei livelli.  
Via via che si procede, la comprensione potrà aumentare ed entrare in azione la voce interna (la cosiddetta «voce del cuore») e l’orecchio interno (le cosiddette «orecchie del cuore»).
Per molti simboli che ora presenteremo indicheremo quindi una controparte di esercizio fisico con la quale abbiamo visto per esperienza che si può avere subito un'intuizione del significato, punto di partenza per una interpretazione su tutti i piani. La parte fisica è  importante e non va trascurata. E’ ovvio infatti che i simboli esprimendo una pluralità di piani esprimono anche quello fisico. Inoltre l’origine di molti simboli  va proprio spesso ricercata nella necessità di esprimere le sensazioni interiori per mezzo della analogia (analogia che esiste, e che la mente umana riconosce ed adopera) tra queste sensazioni stesse e le sensazioni della vita consueta.
Via via che si procede allora il simbolo finisce con l’imprimersi nella mente, e con la sua continua presenza arriva ad ispirarla, suggerendo naturalmente rapporti analogici tra le cose. 
E’  significativo come vi sia una stupefacente continuità di trasmissione di sapere sui simboli attraverso i millenni e attraverso le culture.
La maggior parte delle forme grafiche di quelli che presenteremo deriva direttamente da geroglifici egizi o dalla tradizione degli antichi greci in una trasmissione continua ed ininterrotta. 
Il simbolo per l’accesso al “senza tempo”
Ogni simbolo deve essere reso realtà per agire sullo stato presente. Da lì diventa chiave d’accesso verso stati “fuori dal tempo” coi quali mette in contatto diretto. Mentre la descrizione verbale di un’idea infatti prende tempo, la diretta cognizione del simbolo no. Il simbolo agisce nella contemporaneità. L’utilizzo di essi produce allora nella vita il verificarsi di una serie di fenomeni tangibili. Dapprima è un organizzarsi differente delle cose e dello spirito,  man mano che si procede vi sono effetti che vanno al di là del tempo e dello spazio, risultati che possono solo essere spiegato con una concezione non lineare e quantistica della realtà per la quale noi ed il nostro atteggiamento siamo all’origine di quel che percepiamo.
  

Il cerchio del tempo chronos F e la totalità
Il primo simbolo che andiamo a conoscere ora è quello della totalità rappresentata da un cerchio: F questo simbolo è anche il famoso “ouroboros” il mitico serpente che si morde la coda, in unione con sé stesso.
Nel simbolismo greco rappresenta “en to pan”, l’uno nel tutto. Il cerchio di Ouroboros intorno all’Uovo Cosmico era chiamato Crono.  Pitagora lo definì la psiche dell’Universo, e perciò il tempo e il destino erano entrambi cerchi. 
Chronos è il tempo, è qualcosa che scorre alla superficie dell’uovo cosmico, e quindi  penetrare al suo interno permette di accedere alla dimensione “senza tempo”. Quando viviamo il tempo e gli eventi della vita siamo sulla superficie orizzontale esterna della realtà, la periferia, quando lo trascendiamo entriamo all’interno e vi è il vero essere. Nel cerchio possiamo vedere anche il simbolo di riunione del “principio con la fine”. In altre parole, la comprensione piena di questo simbolo corrisponde alla connessione con la totalità ed al superamento del concetto abituale di tempo/Chronos. 
La dimensione senza tempo è fuori dal divenire, è la dimensione verticale dell’ora. Nell’adesso tutto è nello stesso istante.
Questo stato è allora meglio espresso dal simbolismo del sole , che è il cerchio con l’aggiunta di un punto . e rappresenta appunto, col puntino di individuazione e di autodeterminazione al centro, l’accesso alla dimensione “al di fuori del tempo”. Essere nell’ora significa essere totalmente nell’ora.
Esercizi di vivificazione dell'opus circolare" F a livello fisico 
Diamo ora alcune chiavi pratiche per tradurre fisicamente nel nostro essere il simbolo del circolo-totalità. Il concetto può tradizionalmente ad esempio essere  strettamente legato all'opus circolare delle sostanze nel contenitore alchemico. Nella simbologia il “contenitore alchemico” è l’organismo umano. Ogni stimolazione globale dell’uomo tenderà allora a vivificare tale concetto F ricordando il tutto. Spieghiamolo fisiologicamente. Praticamente è come se solo una parte di noi operasse quando vediamo una parte della realtà. Questo è confermato anche da varie pratiche terapeutiche che sbloccano i traumi attraverso stimolazioni globali, come la stimolazione dei due emisferi od il recupero di “elementi mancanti”. Se mettiamo in atto una stimolazione GLOBALE che porta attenzione alla nostra “totalità”, questa avrà allora il risultato di aprirci ad una “intuizione” della realtà globale. Ci avviciniamo a quello che alcuni chiamano il “livello quantico” della realtà, cioè ci predisponiamo al risveglio alla vera potenza in noi.
NOTA: Effettuate le pratiche che seguono stando nel PRESENTE, cioè cercando di mantenere tutte le percezioni nell’ora (no immaginazioni). Inoltre “meditate”, cioè permettete alla vostra mente di cogliere il significato delle sensazioni che l’esercizio vi prova di modo da coglierne tutti i livelli di sottigliezza. Non è il numero di ripetizioni, quanto piuttosto l’attenzione a questi elementi quello che è veramente importante.
Esercizio 3: Il circolo di energia che sale e poi scende
Una traduzione dell’Opus Circolare è attraverso un duplice movimento, dal basso in circolo salendo, e poi riscendendo (un poco più lentamente) - vedi anche disegni che seguono.
Esercizio 4: Le circolarità attorno al corpo
 Un’altra traduzione è eseguire una serie di circolarità che salgono lungo il centro del corpo (salendo dal centro)  e ridiscendono lungo i lati del corpo.
  
                                        
Le circolazioni di origine occidentale ora mostrate sono esteriorizzanti. Parallele a queste circolazioni espansive abbiamo le traduzioni pratiche orientali interiorizzanti di tale concetto: ad esempio esistono le tecniche cinesi di circolazione dell’energia chiamate “orbita microcosmica” ed “orbita macrocosmica”.
Notiamo la parola “cosmo” presente in queste orbite che corrisponde pienamente al senso di “tutto” contenuto anche nel simbolo del cerchio F. 
Esercizio 5 : L’orbita Microcosmica
Una maniera molto utile  di operare tale circolazione è sul piano antero posteriore. Nel tragitto dell’orbita microcosmica cinese l’attenzione viene condotta lungo la parte mediana del corpo con discesa nella parte frontale e risalendo lungo la colonna vertebrale.  
Oltre alla spirituale, vi è qui anche una chiara  componente fisiologica. Ogni emisfero cerebrale controlla le percezioni di una metà del corpo. La linea mediana è quindi il punto di connessione tra i due emisferi cerebrali, per cui questo tipo di esercizio produce una sensazione positiva di equilibrio e agisce sul corpo calloso. Tale modo di operare la vivificazione ha somiglianze con la rappresentazione dell’ouroboros (dal manoscritto di San Marco 299 fl 88 v  
  riprodotto a fianco).  Anche in occidente sono infatti testimoniate pratiche di questo tipo. 
Le circonduzioni: Una seconda maniera valida di effettuare la vivificazione è  attraverso rotazioni o circonduzioni del corpo (anche immaginate), che portino l’energia a diffondersi in tutto il corpo. Questo è anche il metodo delle rotazioni utilizzato nell’antica pratica Sufi. 


Esercizio 6: la circonduzione sufi 
In piedi, allargate le braccia e ruotate su di voi stessi. Già dopo aver effettuato qualche circonduzione si può avvertire una sensazione diversa. L’orientamento delle braccia può allora portare l’attenzione su zone del corpo diverse, ad esempio se le braccia sono a 90° col corpo (orizzontali) è un metodo efficace per portare l’attenzione al cuore. 
Esercizio 7: la circonduzione di testa 
Oltre che muovendo tutto il corpo, potete anche eseguire ora qualche circonduzione con solo la testa ruotando con un ritmo di circa tre secondi ogni rotazione completa
Anche i risultati ottenuti attraverso il principio della circonduzione possono avere una spiegazione fisiologica aggiuntiva. Quando si opera fisicamente il principio della rotazione porta infatti ad irrorare fisicamente meglio il cervello rendendolo più vitale, allo stesso tempo ponendo più in movimento la realtà poiché più siamo vitali più tutto ci appare vivo. In altre parole vivifichiamo TUTTO l’uomo (incominciamo ad attivare l’”Homo Totus”). 
I nostri risultati sperimentali: Questi esercizi sono un vero toccasana naturale  in tutta una serie di situazioni. Operando nei nostri seminari con circonduzioni di testa combinate con altri esercizi quantici abbiamo osservato praticamente una più veloce risoluzione di varie problematiche psicologiche ed un incremento della  creatività (numero di idee) dei soggetti. 
Tempo e circolazioni.
Analizziamo ora il legame sottile tra tutte queste circolazioni e le modificazioni della percezione del tempo. Il tempo è infatti vissuto sul corpo e attraverso il corpo. Ad esempio i bioritmi vitali sono attivazioni periodiche delle varie parti del corpo. Le circolazioni ci portano ad essere più in noi, più globali cominciano a modificarlo rendendolo più “denso”.


Lo sguardo. Un’altra maniera visiva in cui potete arrivare ad una prima “intuizione” di alcuni significati del simbolo F è aprendo lo sguardo. La forma circolare senza punto di individuazione corrisponde infatti anche all’apertura totale dello sguardo (cosiddetta visione periferica totale non fissata su nessun punto). Ripetiamo che tutti i simboli che adoperiamo in questo libro sono anche infatti realtà nella loro forma fisica stessa. 
Esercizio 8: Lo sguardo aperto
Sedetevi ed osservate calmamente l’ambiente. Rendetevi conto della sensazione che consegue all’allargamento dello sguardo. Lo sguardo aperto vi porta in uno stato chiamato tecnicamente di “seconda attenzione” dove invece che l’attenzione specifica si fa largo l’attenzione generale.
Un'interpretazione può anche vedere il serpente che si nutre di sé stesso come la coscienza indifferenziata. 
Infine l’Ouroboros è simbolo di manifestazione e di riassorbimento ciclico; è in unione sessuale con se stesso, autofecondante permanente, come indica la coda infilata in bocca.
Il sesso. Questo legame con il sesso non è casuale. Nell’atto sessuale molta gente sperimenta un trascendere la dimensione temporale abituale, e quindi il simbolismo è anche molto appropriato.
C'è qui anche una stretta relazione con quello che viene chiamato l'”androgino”, ovverosia in alchimia l'unione dei principi maschili e femminile. Nell’ermetismo e nella tradizione occidentale la nascita (= liberazione della potenza) dell’androgino corrisponde al concetto del risveglio della kundalini nella tradizione indiana. Il manoscritto di San Marco citato precedentemente rappresenta l’ouroboros con il corpo mezzo nero e mezzo bianco, analogo al simbolo del Tao  ☯. Notiamo come gli esercizi di circolazione cinesi da noi precedentemente descritti mettono anche in relazione un canale “femminile” con un canale “maschile” (ren mai e du mai).
E' quindi la riunione che da nascita a totalità e creazione. Questo principio è ben chiaro sia nella tradizione alchemica occidentale che in quella tantrica tibetana, così come in quella cinese ed indiana. 
Quando l'energia è utilizzata per il mantenimento di sé stessi è rappresentabile da un serpente che si morde la coda. Quando invece comincia ad elevarsi è quando vi è un innalzamento del livello di coscienza. 
A questo punto vi può essere un movimento lungo i vari piani dell'esistenza fino ad arrivare al livello massimo dove quella che prima veniva chiamata “realtà” e con la quale ci si identificava non appare più invece che come una piccola parte di un tutto infinito.
Il simbolo del Sole/Oro 
Al cerchio F aggiungiamo un punto al centro. Il simbolo esprime un principio di individuazione. Questo è anche  l’ “oro”  alchemico: il sole  lo stato ultimo di sviluppo dell’uomo. Meditando sul simbolo del sole possiamo meditare su concetti come Luce diretta, Ragione, Discernimento, Scoprire, Generare e Fecondare, o semplicemente lasciarci percepire.
Esercizio 9: osservare una luce.
Presso gli indiani vi è la tradizione del saluto al sole. L'osservazione della luce è infatti stimolante e ricorda alla mente qualcosa di questo stato. E’ una stimolazione globale a livello visivo, come già abbiamo visto a proposito del suono a livello uditivo. E' possibile eseguire questo esercizio  anche senza osservare il sole. Osservate una luce diretta (non troppo forte, max 75 watt) e poi chiudete gli occhi ed osservate l’immagine residua senza pensare. Pensate che fate vostri alcuni dei principi di questa luce. Molte tradizioni praticano l’osservazione di luce o fuochi e candele o strumenti simili sono presenti fin dalla più remota antichità. Questa pratica ripetuta tende infatti a portare la luce all’interno ed incrementare inoltre spirito di iniziativa, energia, creatività ed altre qualità dell’uomo.
Esercizio 10: portare il sole nel sonno
Il sole è simbolo della veglia e della coscienza. Iniziate a praticare nella vostra vita la seguente pratica: cercare di rimanere “svegli” nel sonno, ovverosia “sapere di sognare”. Ovviamente questo è un esercizio progressivo che solo dopo un poco di tempo porterà pieno risultato. Una maniera efficace può essere aumentando la nostra coscienza di questi. Scriveteli o ripensateci la mattina. A questo punto potrete immaginare con fermezza che la notte successiva sarete svegli nel sogno. Immaginate che il sole sia presente nel vostro sogno. A poco a poco svilupperete uno stato nuovo avvicinandosi progressivamente alla “presenza costante”. Questo processo vi porterà ad avere più luce nella realtà interiore ed a rendervi conto della luce invisibile dell'io.
Reintegrazione, Coscienza ed Equilibrio
Perché la trasformazione della nostra materia interiore verso l’oro avvenga nella sua interezza e si “fissi” è necessario seguire un cammino di sviluppo pratico che implica un agire sulla nostra vita stessa. Il primo passo è incominciare a prendere il controllo della nostra vita ed ad essere presenti. Quando iniziamo a sviluppare la coscienza di noi stessi  otteniamo uno stato particolare di equilibrio. Purifichiamo cioè noi stessi. Il simbolo tradizionale  in tal caso è   : la croce sul cerchio indica lo stato di purificazione della materia prima, che permette di iniziare l’opera. In tale stato l’operatore ha operato la “divisione dei livelli” , ovverosia è uscito dalle “trance quotidiane” nelle quali le emozioni e le reazioni inconsce modificano la nostra percezione della realtà e può iniziare il processo di trasformazione. Tutti i piani dell’esistenza possono essere compresi e reintegrati attraverso il simbolo e la sua opportuna vivificazione.
Il principio di totalità che possiamo rappresentare con un cerchio F è infatti anche l’equivalente dell’essere al di là delle mille apparenze (luna) che ha la vita.
Esprimendolo in simboli, l’uomo medio non vede ciò, e passa attraverso la vita guidato esclusivamente dalle  brame che lo portano (lo precipitano) verso il basso . Le apparenze sono simboleggiate nella Tradizione dal simbolo della falce di luna    che non è altro che una parte del cerchio. Ogni apparenza della vita è infatti un frazionamento, un riflesso ed una riduzione dell’unica totalità F.
Questa totalità è la nostra vera presenza ed è immediatamente accessibile a noi nel profondo di noi stessi.
Riguadagnare coscienza di essa, di questa grandezza al di là di ogni nome è illuminazione ed il simbolo dello stato raggiunto è appunto il sole .
Ma spesso dimentichiamo questa direzione all’interno di noi. L’uomo medio è in una perenne ricerca di persone e cose che pensa che lo possano rendere felice.
Questa ricerca lo spinge in direzione orizzontale, nella quale dimentica allora la sua verticalità E.
Per poter lavorare nella verticalità è indispensabile scendere all’interno di sé stessi, “rettificare” sé stessi, e sviluppare il principio centrale aureo  all’interno di tutti noi.
La Grande Opera
Chiamiamo Grande Opera il processo di crescita e di recupero del significato profondo dell’esistenza. E’ anche il recupero del tempo assoluto. La parola “Grande” allude sia all’immensità del cammino, sia al fatto che è lo scopo più alto cui un individuo possa anelare.
Questo libro vuole permettere di attualizzare al mondo attuale i passaggi di questo processo di crescita che coinvolge l’integralità dell’essere umano portandolo ad una vera “palingenesi” cioè “rinascita“. 
Questo concetto di rinascita dell’uomo e sua trasformazione esiste anche nelle filosofie orientali, che potranno quindi essere ancora meglio comprese attraverso la comprensione del processo indicato qui. 
“Secondo la formola di Basilio Valentino la grande opera consiste nel visitare la parte interiore (od inferiore) della terra, ossia del corpo ed organismo terrestre, nel rettificare e nel rinvenire la pietra filosofale ed occulta .”
Ma non possiamo conoscere questa dimensione finchè la nostra mente è agitata e preoccupata, o precipitata nell’inerzia. 
La legge dell’inerzia domina il mondo. Un corpo abbandonato a sé stesso cade verso il basso (da qui il simbolo delle “acque” ) e giace immobile nella postura dove maggiore è il suo equilibrio; cioè in un certo senso, sceglie le condizioni più favorevoli al suo riposo. Lo spirito, non incitato da nessun bisogno, va alla deriva come un sughero in balia delle onde , lasciandosi cullare senza resistere.
L’ego dell’uomo non sviluppato è infatti una specie di “trance” continua nella quale tutto è meccanico: certe parole creano automaticamente certe emozioni ed i pensieri negativi si riflettono sul corpo.
E’ questa trance continua che inghiotte la nostra vita.
Lo stato più comune dell’anima umana è precisamente una fantasticheria indistinta, una mentalizzazione amorfa, abbandonata alla ventura delle eccitazioni esterne e degli impulsi interni, un’attenzione che si riduce ad una continua distrazione, un ragionamento che non è più che un abbozzo e devia ad ogni istante, senza curarsi del suo punto di partenza o di una conclusione sicura; più vicino alla semplice considerazione che al sillogismo: insomma una forma di coscienza più vicina allo stato di sonnambulismo e di sogno, che a quella che si chiama “coscienza chiara e distinta". In generale gli uomini non si rendono conto esatto di ciò che li circonda; in preda a un piacere vago o ad una noia indistinta, vivono in un’atmosfera interiore crepuscolare.
Peggio: se notiamo il linguaggio interiore più abituale della maggioranza, così come gli psichiatri notano le parole dei pazzi, dovremo notare una forma di paranoia ideale ed emotiva frequente, tale che per uscirne occorre uno sforzo.
Per sciogliere questa condizione è quindi necessario come prima fase avere decisione  (il ferro, ares, marte Y) per proseguire sul cammino e poter così sviluppare una “regola” che permetta di separare dal nostro essere interno le preoccupazioni e di vivere la connessione alla vita.
Il primo passo è anche l’acquisizione di alcuni elementi fondamentali chiamati “fondenti filosofici” che poi utilizzeremo all’interno del vaso che rappresenta l’uomo. Tale vaso è di vetro, a simboleggiare l’onestà che si deve avere con sé stessi ed il fatto che non si può nascondere niente in questo processo.
L’assunzione di questi primi ingredienti può essere effettuata con esercizi energetici.
La prima acquisizione è infatti quella di un tono alto e robusto, nel senso fisiologico e mentale della parola. Questo significa rendersi anche padroni dell'energia sessuale e verticale che è alla base di ciò. Il simbolo è il “salnitro” E, e l’idea del “nitro” ci ricorda la potenza di base che andiamo a recuperare, mentre il simbolo ci ricorda la verticale.
Il raggiungimento della verticalità E può però solo avvenire attraverso l’abbandono dell’ego  (l’orizzontalità) che vede la totalità F soggiacente a l'automaticità dei riflessi.
La strada per rompere le automaticità è incominciare a lasciar sciogliere col caos, cioè liberare dall’automaticità le reazioni automatiche (il simbolo per tale processo è k).
Questo processo è anche chiamato “acquisizione del tartaro   ”, cioè del potere di dissolvere. Tale assunzione può essere effettuata con tecniche di rilassamento oppure lasciando l’energia andare dove vuole. Era quello che faceva Franz Anton Mesmer, che vedeva le tensioni ed i problemi come “energia bloccata”, che doveva ricircolare.
Praticamente possiamo prendere coscienza di questa energia, e lasciarle circolare e svanire, come un’onda svanisce nell’immensità del mare.
Inoltre la densità corporea  ed i vincoli che legano ad essa la parte spirituale vanno superati mediante una soluzione o scioglimento.
Per Basilio Valentino tale separazione va ottenuta col solvente universale od acqua regia o vitriol, cioè con la coscienza chiara di questa direzione.
Questo processo preliminare rende anche più facile l’acquisizione del successivo elemento: 
il sale d'armonia H.
Possiamo allora farci guidare da quell’armonia (simbolo H) che intuiamo nel profondo di noi stessi e che può finalmente trovare espressione.
Questo corrisponde ad una armonia energetica. Il processo fra più partecipanti può essere ottenuta facendo attenzione alle proprie energie.
Ed a questo punto possiamo “separare i livelli” (simbolo +) facendo sì che non confondiamo più il nostro io coi nostri pensieri, le nostre emozioni, le nostre sensazioni corporee per ottenere un nostro noi stessi meno schiavo delle meccanicità, che finalmente riesce a percepire la realtà con più chiarezza.
Questo operare ci permette di creare un nostro noi stessi differente J e sviluppato.
Per raggiungere questo risultato è importante che impariamo a vivere nell’ora senza lasciarsi distrarre.
La separazione richiede presenza a sé stessi ed all’adesso, e può essere simboleggiata con un colpo di martello che corrisponde alla volontà di essere PRESENTI.
Se siamo presenti a noi stessi otteniamo un potere superiore, la REGOLA (antimonio puro) che si riferisce alla capacità di muoversi su di una linea oltre che la “terra rossa adamitica” cioè la coscienza del corpo. 
Il processo fin qui delineato libera lo spirito. Gli spiriti così liberati vengono raccolti, condensati e coagulati.
E’ necessario ripetere l’operazione più volte al fine di distillare lo spirito più fine di noi stessi.
L'ermetismo ricorre al simbolismo della distillazione intesa ad ottenere la quintessenza (quinta essenza) di un liquido.
Si riscalda la materia prima nell'alambicco. si separa la parte densa dalla parte sottile mediante l'evaporazione, si condensa la parte sottile evaporata, si distilla a parte e si finisce con l'ottenere l'acquavite (aqua vitae), l'acqua della vita, l'acqua ardente.
Quest’acqua è un livello di coscienza superiore.
Possiamo definirla l’”essenza” della persona.
Qualcuno vive questo stato di indifferenza ai colpi della vita solo in momenti di meditazione, ma la chiave è riuscire a mantenere tale stato in ogni momento della vita.
Sufficientemente distillata, questa quintessenza permette infatti ciò.
Riguardo alla durata, è indispensabile che siano state superate tutte le compulsioni. Le compulsioni non sono altro che sviluppi eccessivi di quelle che altrimenti sarebbero facoltà dell’animo.
Allora quest’acqua, congiunta alle ceneri (il caput mortuum) cioè a tutta una serie di elementi che prima avevamo lasciato da parte, come la fisicità ed altri a seconda delle fasi, fa nascere il «figlio dell'arte» od anche il piccolo re, o regolo d'oro, o basilisco, od anche Rebis, o Fenice, indicando con queste parole la rinascita dell’uomo.
La parola rebis è interpretata Res bina, cioè cosa doppia, dagli ermetisti: ed indica appunto il carattere anfibio dell'essere nato ad una seconda vita senza perdere la prima, e quindi vivente di doppia vita, quella umana ordinaria e quella spirituale e superiore.
E’ il superamento della dualità ad un livello energetico e di presenza superiore. L’elemento unificante dietro elementi opposti e separati. Il simbolo rappresenta l’unificazione del sole e della luna . 
La creazione dell’androgino ermetico è anche la via occidentale per l’attivazione di quell’energia suprema che in oriente nella filosofia indiana viene chiamata Kundalini, e  che nasce dall'unificazione delle energie disperse dei due canali laterali, schema che ritroviamo identico anche nella cabala e che è anche simboleggiato in occidente dal caduceo.
Notiamo che il processo è progressivo. Il  superamento delle dualità e l’acquisizione di un livello superiore può avvenire in più fasi e le spire del caduceo, nei vari punti dove i due serpenti si incontrano che rappresentano altrettanti manifestazioni di questo simbolo. Ognuno è un punto dell’elementare unità, che riduce in stato di unione le dualità col superamento delle polarità.
Questo modo di essere si riflette praticamente nell’imperturbabilità di fronte alle situazioni, nella calma e nell’atteggiamento sicuro.  
Tutte queste denominazioni ed i disegni corrispondenti si ispirano sempre al carattere anfibio della nuova vita che è sia interiore che esteriore. E’ un modo di essere anche nella vita. Ad esempio la purpurea ed aurata Fenice è il fenicottero, uccello acquatico che può infine tra l’altro anche sollevarsi nell’aria muovendosi quindi tra tutti gli elementi.
 Il Rebis che abbiamo visto equivalente dell’indiana kundalini è quindi un importante simbolo ermetico per rappresentare il frutto della grande opera; ha la figura di un essere bicipite, regalmente incoronato, ed a confermare la natura duplice ed anfibia viene spesso rappresentato in piedi sopra un animale anch'esso anfibio come un drago od un coccodrillo. Il Rebis è un simbolo che fu adoperato nel trecento anche dai «Fedeli d'Amore» il gruppo di cui fece parte anche Dante Alighieri che ben conosceva questi principi, ed in specifico da Barberino del Mugello.
Il processo porta quindi ad una dimensione via via più totale, uscendo anche dalla identificazione con il proprio corpo egoico. E’ dove raggiungiamo lo stato che chiamiamo “io-non io”, cioè uno stato dove siamo anche in connessione con la dimensione totale ed immanifesta di noi stessi (siamo “spirito” o “coscienza” che osserva – è testimone del corpo).
Plurima, secondo gli ermetisti, è allora il frutto delle operazioni e che corrispondono alle capacità che possiamo risvegliare nell’”homo totus”: 
1. la salute in tutti i suoi sensi cioè salute del corpo e salvezza dell'anima, o sopravvivenza ed immortalità, questo principio è anche definito come l'elisir di lunga vita, lo spirito puro o concentrato (Raimondo Lullo o pseudo Raimondo Lullo)”. Infatti quando sganciamo l’identificazione col corpo sganciamo anche quelle reazioni psicosomatiche che fanno sì che i problemi psichici si riflettono sul corpo.
2. la sapienza e la perfezione (l’oro potabile). Deriva dalla pietra filosofale dissolta nell'alcool. In pratica il progressivo miglioramento dell’uomo. In coda a questa parte riporteremo un'antica metodica connessa a questo concetto dove l’uomo quintessenziale può avere una metodica utile per sviluppare sé stesso.
3. la potenza o ricchezza (intesa come ricchezza dell’animo)
4. la polvere di proiezione: cioè una sostanza e la capacità di trasmettere ad altri lo stesso “oro” 
5. la luce inestinguibile che allude chiaramente al “vedere la luce” e connettere il principio con la fine, cioè lo stato assoluto di trascendenza dal tempo.
6.  La capacità taumaturgica (cioè di guarire gli altri). Notiamo che Franz Anton Mesmer afferma chiaramente di aver estratto la sua metodologia da precedenti tecniche di tipo alchemico. Tale capacità taumaturgica ha infatti qualcosa di molto vicino con quello che successivamente è stato chiamato nella storia “magnetismo” ed è implicita nell’uomo giunta alla perfezione dell’opera, secondo la massima alchemica VITRIOLUM che significa Visita Interiora Terrae Rectificando Invenies Occulta Lapidem Unicam Medicinam (visita l’interno della terra e troverai la lapide occulta, unica medicina). Abbiamo verificato in prima persona la potenza di ciò. Infatti gli esercizi permettono di sviluppare una vitalità anche trasmissibile e creano effetti non locali. Per nostra personale esperienza tale capacità che tutti hanno di base si raffina man mano che si procede nel cammino.
Primi esercizi iniziatici fisiologici per la Vivificazione del Simbolo
Ci siamo espressi in simboli. Ma il simbolo per avere azione e diventare forza trasformante deve essere “conosciuto”.
Tale “conoscenza” equivale alla sua vivificazione.
Traendo da varie tradizioni, molte anche segrete, abbiamo quindi individuato specifici esercizi fisici che ci aiutano a prendere coscienza e quindi vivificare ognuno dei simboli base. Molti di questi esercizi fanno anche parte di antiche tecniche iniziatiche.
Non esiste a nostra conoscenza nessuna opera più completa di questo libro che descriva così chiaramente i correlati fisiologici dei vari simboli. Questi  producono delle risposte che avviano il praticante alla comprensione di parte del significato del simbolo e lo “attivano” in lui.
Non si tratta di una comprensione logica, quindi, bensì di una comprensione interiore e da effettuarsi senza parole.
Vivificazione dei Sali
Quelli che seguono sono i primi tre simboli o ingredienti (Sali) utili per ottenere tutti gli effetti.
Lo sviluppo della verticale e dell’energia E


E Nitro – Questo simbolo rappresenta un segno verticale all’interno del cerchio F. il riferimento è all’energia soprattutto quella sessuale ed alla colonna vertebrale. La chiave per lo sviluppo di questo sono sia la posizione verticale che lo sviluppo dell’energia sessuale. La schiena e la colonna vertebrale sono essenziali per un corretto sviluppo dell’energia. Meditare su questo simbolo significa fare attenzione all’energia verticale.Gli esercizi che seguono vi aiutano su questa via. 
NOTA IMPORTANTE: Vi invitiamo ad eseguire tutti gli esercizi di questo libro con la massima lentezza possibile, e come “Simboli Fisici” o con termine egizio “medu neteru”, segni fisici che mettono in comunicazione con principi superiori.
Come sviluppare la verticale E
Un primo consiglio è nella vita di tutti i giorni di concentrarsi sul proprio peso sulla terra per individuare il miglior assestamento verticale. 
Vi sono poi vari esercizi utili. Facile ed efficace è il seguente:
Esercizio 11: nitro 1
Posizione. - Retta, piedi giunti, mani dietro la schiena colle dita unite o intrecciate all'altezza dei fianchi.
Esecuzione. - Abbassare le mani strisciando lungo la schiena, scendendo più in giù che sia possibile. Le mani devono sempre rimanere in contatto tra loro.


  



E, per potenziare ancora maggiormente l’effetto
Esercizio 12 : nitro 2  
Posizione: Collocatevi colla schiena contro un palo, un albero, o in mancanza contro lo spigolo di una tramezza, di un armadio o di altro mobile qualsiasi purché si presti all'esercizio. 11 corpo dovrà scrupolosamente aderire al mobile, dalla nuca ai talloni. Braccia unite orizzontalmente davanti a voi
Esecuzione: Mantenendo il corpo immobile, slanciate le braccia all'indietro, sempre tenendole orrizontali. Le braccia devono descrivere un arco di cerchio ampio il più possibile, e,in ogni caso superiore ai 180 gradi (mezza circonferenza).


Esercizio 13: Distensione totale
Posizione. - Di fronte a un muro, a un armadio, porta o altro. Gambe appena scostate, i piedi in squadra.
Esecuzione. - Sollevare la destra e tentare di far giungere la punta delle dita il più alto possibile. Nello stesso tempo la sinistra dovrà essere tirata in giù, verticalmente, col massimo sforzo possibile, come se un peso la trascinava. Alternare le braccia.   
Nota. - L'effetto si deve sentire localizzato alla spina dorsale e non solo alle braccia.






Esistono poi ulteriori esercizi fisici che esulano per il momento da quest’opera che abbiamo deciso di mantenere concentrata sui punti essenziali.
Vi è anche un aspetto sessuale di sviluppo di tale simbolo E che si riferisce alla direzione verticale delle energie (lungo la colonna) durante l’amplesso sessuale.
Sviluppare la verticale nella maniera sopra descritta vi porterà a poco a poco ad una ripresa di contatto con il vostro io biologico primario.
Corpo e mente sono uniti. Pensieri e le emozioni ci creano tensioni e malposizioni che ci allontanano dalla verticale. Continuando a lavorare sulla presenza si scopre invece che a poco a poco, man mano che le concrezioni psico emozionali si staccano, si ha una migliore e differente percezione del corpo nel suo insieme.
Lo sviluppo della verticale e dell’energia interiore è un punto chiave per sviluppare il sole  all’interno di noi. Infatti lo sviluppo del principio centrale . all’interno del cerchio richiede energia. Questa energia può essere progressivamente incrementata attraverso l’allenamento.
La verticale o perpendicolare ci riporta alla presenza ai diversi livelli del nostro io biologico. L’uomo è verticale così come la perpendicolare è verticale. 
Esercizio 14: attenzione alle orecchie
Praticando la presenza a sé stessi, ovverosia mantenendo consapevolezza del corpo per lungo tempo, sperimentalmente si osserva come portare l'attenzione sul corpo e soprattutto all'altezza delle orecchie (il senso dell'equilibrio) porta a poco a poco il corpo ad allinearsi spontaneamente.
L’allineamento alla verticale E è sia fisico che energetico. 
A questo punto vi è anche la scoperta dell'animalità interiore e della forza di vita. Sperimentare la verticale significa l'accesso ad una parte interiore che per molti è inconscia e che è un io vegetativo che a poco a poco si risveglia come l'animale, che sa cosa è meglio per la persona. 
Anche il magnetismo animale è strettamente legato con tale tipo di verticalità, così facendo infatti connettiamo cielo e terra che sono anche i simboli di spirito e materia. 
La presenza è una reintegrazione tra spirito e materia che solo può avvenire nell’ora. 
La forza del nitro E può permettere allora di convogliare verso l’alto la forza di base, simboleggiata dall’ariete . Questo simbolo si riferisce all’energia alla base della colonna di tipo sessuale.
Vi sono vari esercizi per operare tale vivificazione.
Esercizio 15: circonduzione
Un esercizio semplice per vivificare tale forza è compiere qualche circonduzione (cioè girare su sé stessi), assumere la posizione verticale e contemporaneamente stringere le natiche immaginando una forza che sale verso l’alto a spirale. Una volta attivata tale immaginazione sarà sufficiente immaginare  la forza per avere la sensazione energetica.
Un altro simbolo correlato a quanto detto finora è  , la primavera, che rappresenta la natura eccitata – In esso il simbolo  si connette al simbolo F a creare uno stato di entusiasmo e decisione. Chiave per iniziare a vivificare in noi tale simbolo: cercare di ricordare un momento di primavera, e l’energia e la forza che sale nel corpo.
L’armonia H
H Sale di armonia. Elemento fondamentale che va sviluppato con esercizi energetici armonizzanti. In gruppo l’armonia può essere sviluppata con l’attenzione all’energia degli altri, mentre singolarmente facendo attenzione alla propria. 
Esercizio 16: armonizzazione
 Un semplice esercizio può essere rilassarsi progressivamente prendendo contatto con le energie dell’ambiente in cui si è. Si può procedere fino a raggiungere uno stato molto profondo, immergendo il corpo nell’armonia del tutto g. 
Esercizio 17: sensazione energetica
stendere la mano sinistra ed indicare col dito indice destro un punto sulla mano destra. La percezione di una sensazione in corrispondenza del punto indicato ci aiuta a prendere contatto con le nostre energie di base. L’armonia nei rapporti interpersonali in parte corrisponde al concetto di rapport, ed in parte si riferisce ad un rapporto energetico profondo.
Il caos k


k Tartaro. Simboleggia il caos ed anche la capacità di lasciare andare. Il “lasciare andare” più efficace è relativo alle tensioni ed alle concettualizzazioni e fissazioni mentali. Tale simbolo può avere infatti una valenza sia negativa che positiva. E’ negativa quando l’abbandonarsi non è accompagnato dalla luce della coscienza. Ma il vero lasciare andare è lasciarsi andare alla realtà sperimentata. L’uomo è ad esempio molte volte energia bloccata. Ci tendiamo per difenderci dall’esterno. Un esercizio per sviluppare tale simbolo in maniera positiva è allora combinare tale potenza con la coscienza e lasciare le energie del corpo diffondersi come vogliono, in altre parole farsi dominare dagli elementi (ecco perché il quadrato cioè gli elementi domina la croce) fino a far sciogliere e defluire l’energia e trovare allora la sensazione di armonia dentro di sé. 
Egualmente va interpretato l’aspetto sessuale di tale simbolo: esso rappresenta la capacità di lasciarsi andare a “conoscere” le energie di base per poi successivamente dominarle portando allo sviluppo della verticale E precedentemente analizzata.
I tre Sali o fondenti filosofici come base del lavoro terapeutico originale di Franz Anton Mesmer
Nella seconda metà del 1700 un medico austriaco, Franz Anton Mesmer, fece molto scalpore per una metodica da lui proposta: il “magnetismo animale”, con il quale operava una serie di guarigioni da malattie sia psicologiche che fisiche. Vi fu addirittura una commissione di inchiesta voluta dal re di Francia, ma Mesmer dice in un’opera successiva che questa non aveva conosciuto il suo “vero” metodo. Fu talmente famoso dall’essere all’origine di parole usate ancora adesso come mesmerizzare, mesmerico, ed è all’origine tanto dell’ipnosi che della moderna pranoterapia. 
Egli utilizzava tecniche derivate dai principi che abbiamo esposto a scopo curativo.
Li aveva molto probabilmente estratti da varie pratiche cui aveva assistito e ci può dare un’idea di come utilizzarli assieme. Dapprima creava un ambiente armonico H con musica ed altri metodi. Contemporaneamente  energicizzava E i suoi pazienti con il cosiddetto “baquet”. In seguito invitava i pazienti a far defluire l’energia attraverso movimenti e convulsioni k  concentrandosi l'energia bloccata. Tale processo può, se ben condotto, portare progressivamente a lasciar uscire l’energia oltre i ristretti schemi abituali e ad una espansione progressiva di coscienza. Una attenzione cosciente sostenuta rompe infatti il collegamento tra le tensioni corporee ed i processi di pensiero e porta ad un processo di trasformazione. 
Lo STOP Ò. La presenza. Il “colpo di martello” che stacca gli attaccamenti
Nel lavoro di Mesmer l’attenzione era guidata dal magnetista dall’esterno. Nel lavoro condotto su di sé bisogna prendere attenzione costante alla presenza a sé stessi. L’attenzione alla presenza è rappresentata tradizionalmente dal “colpo di martello” in quanto, tale strumento, usato ancora adesso in tribunali ed altri luoghi significa una interruzione, un’attenzione, uno STOP,  un momento dedicato alla “percezione globale”. In questi momenti ogni attaccamento all’esperienza viene rilasciato.  E’ opportuno porre l’attenzione via dalle attività che si stanno facendo e stare nel momento. L’uomo ritorna alla Natura ed alla sua percezione diretta.
“Osservare e sciogliere” le emozioni
Esercizio 18: Lo “Stop”
Effettuiamo degli “STOP” puri. Questo esercizio si può fare con un compagno o ancora meglio in un gruppo. Ad un certo punto una persona dirà “stop”. In quel momento fermatevi, come se foste delle belle statuine. Assumete una posizione di percezione globale. Il suono arriva, l’immagine batte, le sensazioni sono. La percezione è totale.
Con lo STOP ci rendiamo conto dell’ORA. A questo proposito notiamo ancora:
Esercizio 19: imparare a lasciar “battere l’immagine”
1. osservate un qualcosa
2. STOP! portate l’attenzione via dall’oggetto, prima di ogni conoscenza dell’oggetto. L’immagine batte sulla retina, lo sguardo è aperto.
In pratica lasciamo andare pensieri ed associazioni mentali e semplicemente “lasciamo l’immagine essere”.
Il concetto si applica anche a livello delle sensazioni del corpo. Anche l’emozionale deve tacere così come ha già fatto il visivo e uditivo. Dopo qualche istante di osservazione, il risultato finale è lo “sciogliere” l’emozione. 
Esercizio 20: l’emozione
1) notate un’emozione 2) lasciatela essere ed andare dove vuole mentre mantenete presenza al corpo ed al suo calore.
Le emozioni si riflettono sul corpo, nelle nostre tensioni, in reazioni biochimiche. Ma  proprio perché hanno una componente fisica, possiamo dissolvere col fisico. Questa pratica, è il primo passo di una “medicina filosofale” rivolta all’aspetto psicologico. Se osserviamo semplicemente le emozioni, senza identificarci con esse, ed al contempo manteniamo presenza alla totalità del corpo ed al suo calore, possiamo “sciogliere” la loro essenza nella più vasta dimensione corporea. Molti cercano di resistere alle emozioni. Ma così queste diventano più forti. Non bisogna resistere all’emozione, quanto ricomprenderla nella  dimensione più vasta del noi globale, semplicemente.  Allora effettivamente ne saremo maestri.
Il risultato dell’equilibrio degli elementi
Il risultato della presenza agli elementi è un senso di benessere. L’arrivo ad un livello di “acqua distillata” che ci apre alla fase successiva.
Panoramica Generale - La reintegrazione di tutte le facoltà . Il segreto della Tetraktis
Troppo spesso noi non siamo noi.  E utilizzando solo una piccola parte del nostro potenziale,  non potremo mai essere realmente felici.
La strada a cui vogliamo portarvi è il recupero della vostra totalità (“homo totus”). La vita quotidiana di ognuno è infatti caratterizzata da una serie di “trances”, cioè restringimenti del campo dell’attenzione e della coscienza, che riducono la percezione della realtà.  Questi “buchi” (microtrances quotidiane) “inghiottono il tempo” e ci impediscono di vivere nell’ora. Come accennato, nel linguaggio ermetico, se rappresentiamo la realtà intera con un un cerchio F , ogni microtrance produce una riduzione di tale totalità, simboleggiata dal simbolo    (luna) che sta a significare che ne vediamo solo una parte, un riflesso, di tale realtà.  Anche i problemi fisici, come la medicina tradizionale nota, sia i problemi psicologici sono rotture dell’unità. Una paura è una mancanza di qualcosa, un blocco significa che manca quell’elemento che permette di andare oltre. Ma non solo. Anche la “piattezza” che alcuni sentono nella vita è una mancanza. Anche l’assenza di percezione spirituale. 
Tutto è in realtà già dentro di noi, basterebbe prenderne coscienza. Anche le possibilità più estreme di resistenza fisica e le facoltà più stupefacenti che sembrano extrasensoriali sono solo recupero di potenzialità. 
Ma da dove partire e come reintegrare? C’è una via migliore per effettuare questa presa di coscienza?
Un punto di partenza è quello che c’è, la nostra fisiologia. Da lì giungiamo progressivamente  allo sviluppo di tutte le facoltà possibili ed al tempo assoluto. Così l'uomo è riportato a sè stesso. Così come le discipline marziali, come il karate, utilizzano le potenzialità insite nei muscoli e nel corpo umano, la reintegrazione si basa sull'attenzione a sè e l'utilizzo delle potenzialità fisiologiche naturali dell'uomo recuperando quello che è uno stato naturale già insito in lui ma abitualmente latente. Ecco la  “rivelazione del significato della Tetraktis”, il simbolo misterioso, il triangolo che gli antichi pitagorici rivelano solo agli iniziati. Il suo schema è il seguente:
  



Questo percorso,  parte dalla percettività, e si estende poi ai livelli successivi della vitalità biologica, dello spirito e del corpo “energetico” ed infine alla globalità dell’uomo. Ogni livello è una particolare maniera di percepire noi e l’universo.  Sono livelli di compenetrazione (amalgama) col tutto.
Si tratta anche di livelli di libertà.
La materia prima del nostro lavoro sono le nostre percezioni.
E iniziamo  ora dal basso, dalla coscienza delle sensazioni base (calore, respiro, pesantezza, ossa) sulla prima riga cioè Il primo livello (il quaternario) che si riferisce all’integrazione della coscienza percettiva. Dobbiamo imparare a far tacere le “concettualizzazioni” che ci impediscono di vedere e percepire realmente il mondo. La chiave è partire dalle “sensazioni primarie”, (vedere, sentire, udire): iniziamo con l’attenzione alle “sensazioni esterne”, ad esempio la coscienza delle immagini che battono sul nostro occhio, dei suoni che arrivano al nostro orecchio, le sensazioni interne dove il peso del corpo, l’attenzione al respiro, l’attenzione al calore del corpo ed alla sensazione delle ossa costituiscono elementi essenziali. Dobbiamo superare le “microtrances” che sono i meccanismi automatici che ci rubano la percezione della realtà e del tempo. Ma cos'è questa realtà infine?
Il secondo livello (il ternario)  si riferisce agli elementi fisici e biologici che creano la “realtà”. E’  l’uomo che si riflette nell’universo e che lo percepisce attraverso di sè. 
Il principio passivo si riferisce al nostro essere biologico e ghiandolare, e al nostro subconscio ed essere infracosciente, mentre la parola “principio attivo” trova riferimento nel nostro essere nervoso e volontario, il sé fisico nel nostro essere  corporeo muscolare. Gli esercizi di sviluppo prendono quindi in esame questi elementi.
Il primo punto per sviluppare la coscienza di sé stesso a quel livello è la respirazione ritmica, seguono poi degli esercizi corporei e lo sviluppo della verticale (come allineamento dei vari centri ghiandolari lungo la colonna vertebrale).
Al terzo livello (aereo, il binario) procediamo nel “non fisico” ed integriamo elementi energetici e spirituali. Lo sviluppo  di questi consegue quasi automaticamente ai livelli precedenti, ma può essere grandemente facilitato anche tramite vari metodi come l’utilizzo della luce bianca e l’attenzione al corpo all’altezza del cuore, e altro.
In particolare lo stato indicato come “io esteso” corrisponde ad una vitalizzazione dell’essere sottile, mentre lo stato  “io-non io” corrisponde ad un distaccarsi dall’attenzione alle strutture profonde del nostro ego.
  
 è il simbolo della “magnesia”. Potente stato di armonia e centratura su sé stessi con potenzialità attrattive ed espansive sia sugli altri sia nei confronti dei doni della vita. Tale stato permette di rendere stabile il nuovo essere.
Per raggiungere il livello più alto è necessaria anche l’integrazione della sessualità. La sessualità rappresenta il mezzo con il quale riprendiamo contatto con energie profonde all’interno di noi.
Reintegrazione e filosofia Rinascimentale
Questa divisione su quattro livelli è anche presente nella filosofia rinascimentale sull’uomo. “ l'uomo è il riflesso di un ordine cosmico, ogni sua parte, anche la più grossolana e istintiva "partecipa" dell'insieme dei livelli di manifestazione. E’ un essere totale (l'Homo Totus), capace di reintegrare progressivamente piani sempre più elevati di coscienza. Quattro sono i livelli di  compenetrazione tra il  microcosmo (uomo) e il macrocosmo (universo):  Il livello grossolano:  corpo fisico  con i suoi organi di cognizione sensoriale e di azione;  il livello sottile: la mente e i suoi aspetti subconscio, inconscio e iperconsci; il livello causale comprende  tutte le manifestazioni dell'anima che vive nel mondo del relativo, sperimenta i sentimenti del conflitto ed elabora i concetti  di  Bello, Vero,  Utile e Buono  (il Bene) e i suoi opposti (il Male). E' su questo terzo piano di coscienza che inizia  l'Ottuplice sentiero di metamorfosi dell'anima vivente in consapevolezza di sè (La Vergine con il Bambino), in coscienza di sé (la Madonna col Bambino) e intelletto intuitivo (La Madonna con il Bambino, gli angeli e i santi).  Il sentiero della metamorfosi conduce a illuminare  il "Mercurio interiore" e cioè  quei fili di energia chimico/psichica, elettrica/creativa,  magnetica/cognitiva   che gradualmente dischiudono tutte le potenzialità cognitive, creative e intuitive del cervello. “
Reintegrazione alchemica occidentale e confronti con l’Alchimia Cinese
Il cammino di sviluppo descritto, è parallelo a processi dell’Alchimia interna Taoista.
Scopo infatti comune è elevare l’uomo. In Cina la divisione tradizionale è la seguente (possono esistere leggere varianti):


1. collocazione dei "cementi" (zhu ji lian yii)
2. raffinare l'essenza e trasformarla in energia (lian jing hua qi)
3. Raffinare l'energia e trasformarla in spirito (lian qi hua shen)
4. Raffinare lo spirito per raggiungere il "vuoto" (lian shen huai xu)
5. Trasmutare il vuoto per incontrare il TAO


Più in specifico e raffrontandola col percorso ermetico:


* La pratica della fase 1 (cementi) è analoga al lavoro sugli elementi (prima riga della Tetraktys che corrisponde all’elemento terra  e notiamo come la parola “cementi” esprima un’idea simile).
* la fase 2 (raffinazione in energia) è parallela alla seconda riga della tetraktys (più il primo elemento della linea tre).
* La fase 3 (raffinazione in spirito) è parallela alla terza riga della tetraktys che appunto è il livello “aria” 
* Le fasi 4 e 5 rappresentano i livelli più alti di trasformazione (livello “fuoco”  nella Tetraktys).


Analizziamo ora le varie fasi:
1 - Collocare i cementi (zhu ji lian yi)
In questa fase vengono utilizzate una serie di tecniche quali ad esempio:
- interruzione del pensiero discorsivo - zhinian (corrispondente in occidente alla pratica del SILENZIO).
- regolazione della respirazione - diaoxi (corrispondente in occidente alla pratica del controllo dell'elemento ARIA).
In pratica operiamo sul corpo e sui suoi elementi.
Nella pratica taoista è essenziale mantenere una buona salute di corpo, mente ed emozioni per poter proteggere i tre tesori (Jing, Qi, Shen, cioè essenza, energia e spirito)
Il punto centrale è creare la "medicina" (yao) nel Dantian.
La respirazione di tipo addominale (fushi huxi) è basilare in questa fase. Analogamente nell’ermetismo occidentale tale fase è normalmente riferita al livello più basso dei tre forni sovrapposti dell’athanor (il forno alchemico) e viene utilizzata la respirazione bassa.


2 Raffinare l'essenza e trasformarla in energia (lian jing hua qi)
In questa fase la essenza basale (yuan jing, connessa con l'energia sessuale) viene vaporizzata perchè si trasformi in energia (Qi). Questa energia si muove lungo il condotto spinale (meridiano Du) e discende nella parte frontale del corpo (meridiano Ren) in forma di anello, nella cosiddetta "Orbita Microcosmica" (xiao zhou tian). In questa salita l’attenzione viene portata all'altezza del coccige, al retro delle spalle, alla nuca.
Nelle donne la pratica è leggermente differente e si chiama lian ye hua qi. Nelle donne le barriere da superare sono di fronte e non sulla schiena.
Questa fase è parallela al lavoro sulla seconda linea della Tetraktys. Questa linea corrisponde infatti alla fase "acqua" che culmina nella presa di contatto con il nostro "doppio" lunare. Per esattezza la fase due dell'alchimia cinese corrisponde nella parte finale anche all'"albedo" (linea tre della tetraktys), ovverosia un punto che nella tetraktys è vicino al "mercurio aereo", risvegliato dall'energia.


3 - Raffinare l'energia e trasformarla in spirito (lian qi hua shen)
Questa fase corrisponde al relazionare l'energa anche agli otto meridiani straordinari nella cosiddetta "orbita macrocosmica". Corrisponde a quello che avviene nella parte centrale della tetraktys (le frecce che vanno verso l'alto, verso il "rosso" ed il movimento verso la nascita del "piccolo re" (regulus). Nella pratica occidentale corrisponde al settenario di purificazione. In Dante corrsiponde alla salita lungo il Monte del Purgatorio e poi nei sette cieli.


4 Raffinare lo spirito per raggiungere il vuoto
In questa fase della pratica, l'energia psichica (Shen) si evolve verso lo "spirito originale" ("Yuan Shen"). Le energie mescolate dello stato "posteriore al cielo" (hou tian) si si ricollegano ad un un tipo di energie primordiali chiamate "anteriori al cielo" (xian tian). Si crea un corpo formato esclusivamente di energia Yang.
Nella Tetraktys tale fase corrisponde al salire verso il punto più alto attraversando il "settenario superiore" (andando verso l'oro ed il sole, in Dante è il salire oltre i sette cieli).


5 Dal vuoto al Tao
Corrisponde al punto più alto della Tetraktys.
Reintegrazione e tempo totale.
Più sviluppiamo la reintegrazione più ci avviciniamo alla percezione del tempo totale. Ogni divisione limita infatti la nostra percezione del tempo. Ad esempio la divisione tra “percezioni esterne” e “percezioni interne” elimina la coscienza di una parte del vissuto. E crea un tempo  “assorbito”, in altre parole la nostra esperienza soggettiva del tempo appare inferiore a quella reale. 
Notiamo che alcune moderne neuroscienze parlano di uptime o grande acuità sensoriale. Il concetto che qui presentiamo va molto oltre, integrando TUTTE le componenti umane e mantenendo COMPLETA PRESENZA a tutte le dimensioni sensoriali.
Scopriamo la differenza analizzando la definizione nella PNL: "L'uptime è la condizione in cui tutti i nostri canali esterni sono completamente aperti e operativi, consentendoci di rispondere con facilità ed immediatezza a ogni appropriato segnale esterno. " " ... dimensione in cui ci troviamo totalmente nell'esperienza sensoriale. Non siamo consapevoli di alcuna esperienza interna" . E’, come si vede, una definizione negativa. Il fine della reintegrazione alla totalità è invece positivo: risvegliarsi, essere coscienti integralmente sia dell’esterno che dell’interno. Il paradigma è quello quantistico basato sulla totalità. La strada indicata qui è di consapevolezza totale ivi comprendendovi anche i nostri stati interni, le nostre immaginazioni dei quali possiamo essere coscienti. Niente viene gettato, tutto viene “lavorato”. A questo punto raggiungiamo una nuova dimensione, in cui il tutto è più della somma delle parti.
Fisiologia del tempo assoluto
Raggiungere la totalità e l’unificazione è quindi il segreto per il “tempo assoluto” e per la “totalità dell’uomo” e per poter così “cogliere i frutti dell’albero della vita”.
Diamone ora anche una possibile spiegazione fisiologica: nel nostro cervello vi sono varie strutture: 
* il cervelletto, cioè la zona della testa responsabile degli stimoli primari.
* Il mesencefalo responsabile dell'aspetto emozionale dell'uomo
* i due emisferi (destro e sinistro) responsabili l'uno per una serie di attività di adattamento alla realtà percepita in base ad una serie di meccanismi precostituiti di scelta (pensiero logico) e l'altro per la gestione delle nuove situazioni (creatività - pensiero non razionale) e che intervengono in connessione con il mesencefalo anche nella gestione della vita di relazione.
* Il complesso della ghiandola pineale e dell'ipofisi in posizione centrale rispetto ai due emisferi.
Per quello che si osserva, la percezione del tempo è tipica del meccanismo operativo dei due emisferi dove il pensiero logico tende a creare un tempo fisso basato sulle cose, mentre l'attività dell'emisfero opposto assieme a quella del mesencefalo tende a creare un tempo "assorbito" e coinvolto da quello che succede (assorbimento "passivo" del tempo emozionale e passionale).
Il "tempo assoluto" si situa fuori dal mutuo intersecarsi dei due emisferi, non è infatti solo un lasciare andare la logicità, ma anche entrare in una nuova dimensione che va oltre e che sembra coinvolgere tra l’altro due ghiandole (epifisi ed ipofisi) situate nella zona mediana del corpo nella testa. E’ soprattutto su quest’ultima che sembra importante per la percezione di tale tempo.
Nello yoga, ad esempio, particolare attenzione è rivolta allo sviluppo del "chakra della corona", e nelle tecniche di alchimia interna cinese, ad esempio, varie tecniche portano la persona a portare la propria attenzione in luogo analogo "dietro di sé". 
Gli antichi egizi erano coscienti di ciò e ponendo particolare attenzione alla parte della "corona" nelle loro rappresentazioni umane. 
I templi egizi ricalcavano (secondo Schawaller de Lubicz) il corpo di Osiride disteso con la parte più sacra in corrispondenza della testa (il fondo estremo del tempio).
Del resto anche nelle cattedrali cristiane (in forma di croce e quindi anche qui simboleggianti l'uomo-cristo) la parte più sacra ed unificante è dietro l'officiante (o davanti nel vecchio rito, ma comunque sempre nella stessa posizione), nel luogo dove spesso vi è la cosiddetta "pala di altare" che contiene gli elementi più significativi.
Le rappresentazioni della Grazia, del resto, simboleggiano questa che scende dall'alto, nella zona del chakra della corona. Possiamo quindi vedere che vi è una tradizione ininterrotta ed uguale tra varie culture anche molto distanti che pone estrema importanza a questo punto fisiologico, trasmettendo una “intuizione” della sua importanza.
Questa zona è infatti "unificante", anche se fuori dalla coscienza attiva e produttiva abituale. La reintegrazione  dell’uomo mira a mantenere tale connessione superiore ed allo stesso tempo le funzioni personali per operare efficacemente nel mondo. Notiamo che perché la connessione sia efficace è indispensabile creare “armonia” di base. Altrimenti non si tratterà di connessione, bensì di prevaricazione di una parte della mente inferiore su questo centro unificatore. Notiamo che il fattore discriminante è il tempo. Quando vi è armonia una parte della coscienza può essere nel “tempo assoluto” ed in connessione, mentre un’altra parte può operare nel mondo. L’uomo raggiunge allora il più alto stato di coscienza a lui concesso.
Scoprire l’elisir di giovinezza e di energia
La strada della reintegrazione qui descritta è di salute. E’ la medicina naturale per eccellenza. Tutti desideriamo restare o ridivenire giovani e conservare la nostra gioventù. Osserviamo gli animali. L’animale anziano si mischia alle generazioni più giovani. Dall’esterno è spesso difficile determinare l’età. Ovunque volgiamo lo sguardo vediamo che la natura ha un’eterna giovinezza, che crea e ricrea, forma ed abbellisce.
La Natura non invecchia mai, mentre l’uomo, che dovrebbe essere l’essere più evoluto, si lamenta delle sue difficoltà, malattie e non è in grado di mostrare la sua perfezione.  
Quello che si semina si raccoglie. Dobbiamo quindi fare dapprima rinascere l’infanzia nel nostro organismo, dobbiamo dapprima superare certi ostacoli che possiamo trovare sul cammino e ristabilire le migliori condizioni nel nostro corpo.
L’elisir di vita di cui tanto parlavano gli alchimisti non è un composto. L’Elisir di vita è un processo di energie emanative, dirette dalla potenza dello spirito e trasmesse alle varie parti del corpo grazie al nostro impegno.
Per sviluppare  questo elisir di salute e giovinezza vi sono vari passi. Il primo passo è una “separazione”: dobbiamo incominciare a distaccarsi dal tempo fisico programmato ed incominciare a percepire il “tempo connesso” fisiologico, cioè il nostro essere di base. 
Il tempo fisico è infatti una finzione che non è “umana”. Il vero tempo cui è soggetta la vita del’uomo dipende infatti dai ritmi suoi interiori (cuore, digestione, battiti cardiaci). Ed il tempo soggettivo varia con questi, ad esempio l’aumento di temperatura, aumentando il metabolismo produce anche una percezione di tempo più lungo.
Il nostro funzionamento ritmico viene inoltre perturbato dalle abitudini di vita che si scontrano coi ritmi naturali,  pensieri ed emozioni negative, in altre parole dai nostri “programmi” mentali che ci portano in un tempo che non è il nostro e che ci disequilibria.
Il secondo passo è a questo punto creare l’armonia coordinando questi centri: nel corpo ci sono vari ritmi del tempo coordinati a livello inconscio e centri che si occupano di tale regolazione.
Il  tempo parte già a livello di DNA. Tutte le cellule sono soggette al tempo. E’ come se quindi vi fosse una coscienza generale del tempo. Vi sono però aree più specificatamente atte ad armonizzare tali percezioni, nella fattispecie i centri talamici e dell’ipotalamo-ipofisi. La regione dell’ipotalamo è considerata anche come il centro del sistema neurovegetativo. Vi sono poi ulteriori elementi che contribuiscono al funzionamento dell’uomo. Tutti questi meccanismi che si svolgono a nostra insaputa concorrono all’armonia del nostro corpo e del nostro benessere.
Se non vi è armonia da lì inizia il disequilibrio. 
Per la reintegrazione dei nostri elementi vitali è necessario un lavoro anche fisico ed energetico.  Di queste energie i polmoni sono elemento motrice, gli organi genitali il volante ed il sangue l’agente della volontà. Questa è la vera base dell’elisir di giovinezza.
E il passo finale  è infine, mantenendo l’armonia, riconnetterci al tempo ed alla vita quotidiana, ma con maggiore calma e coscienza dei nostri ritmi, riportandoci al centro dell’universo.
Più il nostro animo vive in armonia, più il corpo può allora durare secondo il suo tempo naturale.


  

L’uomo in forma di Y  nella totalità in piedi sul “lapis niger”. Questa Immagine può anche essere interpretata come “simbolo fisico” che porta l’attenzione sull’”elevazione” e la riunificazione dell’uomo. Le “stelle” entrano a far parte del tutto (il cerchio).
Svegliarci e lavorare sulle nostre percezioni – Le Microtrance Quotidiane
Cosa sono le “microtrances” quotidiane? Noi esseri umani non agiamo e non vediamo direttamente il mondo. Vi è un’irriducibile differenza tra il mondo e l’esperienza che ne abbiamo. In altre parole non ne siamo effettivamente coscienti.  Quel che accade è che ciascuno di noi crea, a seguito dell'impatto con la società una rappresentazione del mondo in cui vive e questa diviene la sua realtà che però è totalmente immaginaria. Nel far questo si "dimentica di sé", cioè del fatto che è lui stesso l'osservatore ed il creatore della sua percezione. Gli indiani parlano a tal proposito del concetto di MAYA o illusione: con questo intendono che quello che percepiamo è solo quello che passa attraverso i nostri sensi e non è la realtà finale, che è impercettibile e si puo’ chiamare AKASHA. Arrivare alla realtà significa sapere ciò, essere liberi ed al contempo risvegliarsi. Essere risvegliati è al di là delle emozioni, anche se non nega l'esistenza del concetto di amore, cui da una definizione più vasta. In realtà l'uomo veramente "sveglio" è il solo capace di amare veramente in quanto è cosciente, totalmente, dei legami esistenti tra gli esseri.
L’insieme di quest’arte può essere paragonata ad un risvegliare l’uomo ed aiutarlo a percepire il presente. 
L’umano medio normalmente percepisce la realtà che lo circonda come in una trance.
In poche parole, distorciamo, modifichiamo la nostra percezione della realtà in base a meccanismi inconsci legati alla necessità umana di “catalogare per programmare il futuro” e ci siamo dimenticati che possiamo anche vivere nell’ora. Sono queste trance che ingoiano il nostro tempo.
Facciamo alcuni esempi di modificazione e distorsione della realtà:
Quando diciamo di qualcuno “è arrabbiato”, stiamo distorcendo la realtà, in quanto stiamo dando un nome ad una serie di reazioni biochimiche molto complesso e che non è uguale per tutti.
Ma anche distorciamo quando con altre persone adottiamo  le stesse reazioni automatiche e quando ci parlano in una maniera, ci viene da rispondere automaticamente.
In pratica vediamo il mondo come attraverso una cortina fumosa. Queste microtrance sono alla base del processo che porta alla formazione di quello che chiamiamo “ego”.
Ogni microtrance, ogni reazione automatica che abbiamo è qualcosa che ci toglie alla percezione del tempo reale, cioè dell’ora,  e ci porta in un mondo virtuale mentale più simile al sonno.
La mente “ordina” la realtà e ne vede solo una parte, cancellando e non vedendo la globalità.
Questo processo di “fissazione” può essere diviso in due fasi:
1. definizione: quando interpretiamo (concettualizziamo)  in una data maniera un elemento che ci circonda.
2. contrazione: il processo di mantenere tale interpretazione.
La dinamica di trasformazione può quindi essere ridotta a pochi principi di base: uscire dalle trance che ci circondano e percepire la realtà reintegrando le nostre facoltà e capacità. I simboli, rappresentando realtà non duali, sono utili strumenti lungo questa via.
Allora possiamo accedere al potere del momento presente.
La prima microtrance: la “contrazione” delle nostre percezioni
La prima trance che esaminiamo nasce dalla tendenza del nostro cervello a “contrarsi” attorno alle nostre idee o concetti per “avere dei punti fermi”. Il termine di “contrarsi” è analogo con il principio del freddo, che spinge a “contrarsi” e “proteggersi” per difendersi. Questo processo è infatti creato abitualmente dalle paure. Come il freddo, ci portano ad aggrapparci alle emozioni che viviamo (principio dell’umido), oppure alle definizioni ed a delle definizioni di realtà (principio del secco).
E' evidente che quanto più una sostanza è contratta, pesante e compatta, più il movimento vitale che in essa si produce è impacciato, diminuito, rallentato. Si tratta di un imprigionamento dell'energia vitale. La contrazione produce una pressione, una costrizione; genera anche quindi il dolore e la sofferenza.
Aspetti fisiologici
Il corrispettivo fisico di questa attività mentale sono le contrazioni muscolari che corrispondono spesso ad un principio di sopravvivenza, ad azioni non fatte, a bisogni che si sono “fissati” nel corpo. Molti mal di schiena ad esempio sono dovuti al fatto che abbiamo dei muscoli in perenne contrazione. Una parte del nostro corpo è come  “congelata”, non in rapporto con la totalità. Una dimostrazione che eseguo spesso è la seguente: in ipnoterapia con la regressione, o con le tecniche di Linea del Tempo, possiamo ad esempio “riportare” una persona a vivere la situazione del passato prima dell’inizio di una particolare tensione muscolare (ad esempio quando era adolescente). A questo punto scopriamo che la tensione è scomparsa! E riportando la persona al presente possiamo allora far scomparire dolori che magari durano da anni!
Anche nella visione troviamo qualcosa di analogo alla “contrazione”.  Succede quando focalizziamo lo sguardo fino a vedere solo una piccola parte della realtà e nello stesso tempo perdiamo la capacità di percepire la totalità del campo visivo.
Gli episodi della vita si accumulano in noi e causano spesso la “contrazione” della nostra capacità di percepire il mondo. 
La seconda Microtrance – L’umido – La “confusione” tra reazioni emozionali
Il secondo aspetto di trance dell’uomo può essere chiamato “confusione tra realtà emozionale interiore e realtà esteriore”.
In poche parole, a seguito degli avvenimenti della vita, colleghiamo particolari stati fisiologici ed emozionali ad ogni situazione. Una parola ci ingenera uno stato emozionale, una situazione ci crea panico etc… Ma chi è che reagisce in noi? Viviamo qualcosa e proviamo un’emozione automaticamente. E’ un fenomeno in parte collegato al concetto dell'ancora" da noi già descritto.
Il principio dell’umido è il principio dell’emozione e delle reazioni ad essa collegate.
La nostra mente tende a creare in noi una mappa di reazioni biochimiche, che chiamiamo emozioni, che pensa che possano essere utili per la nostra sopravvivenza. Queste legano realtà fisica e realtà emozionale e fa sì che al sopravvenire di certe circostanze automaticamente si crei un’emozione.
Quando il processo si accentua non percepiamo più la realtà quale essa è, bensì solamente le nostre emozioni interiori.
Il fenomeno è particolarmente vistoso nel caso di emozioni negative. E’ da lì che nasce ad esempio la tristezza.
L'individuo triste indugia e si compiace dell'atmosfera nebbiosa, fumosa dove i fantasmi prendono consistenza di realtà. Cosa fare allora? Distacchiamoci e viviamo la presenza.  L'individuo attivo guarda bene in faccia le sue immagini e dice loro seccamente:
—  Tu sei il ricordo ormai inutile di un dolore finito che vuol risorgere ;
oppure :
—  Tu sei il rimorso antico di una colpa ormai scontata; ovvero:
Oppure, più prosaicamente:
—   Tu sei un dispetto. Tu sei una scorpacciata. Tu sei una delusione d'affari. 
Così e solo così si riesce a chiarificare il nostro spirito, e sostituire a uno stato depressivo uno stato sereno e da questo passare  allo stato attivo.
La terza Microtrance - Il secco - La fissazione della forma
Opposto all’umido è il secco. La definizione pura e semplice delle cose senza elementi emozionali. La secchezza solidifica o fissa una “forma” sul piano della “materia” definendola come “concetto”.  Nel grafico sotto vediamo la formazione di una identità basata su di un concetto.


Sono molte altre le realtà e concettualizzazioni: ad esempio se diciamo  “ è difficile” stiamo creando un concetto su di una particolare realtà etc… Il linguaggio “secco” è un linguaggio molto legato alla sensorialità e poco alle emozioni (ad esempio il metamodello della PNL).
Vi è pero’ un rischio. Se una persona è molto secca per paura delle emozioni che potrebbe vivere, in linguaggio psicologico si dice a volte che è dissociata dalle emozioni e si nega quindi una parte della realtà. 
Aspetti fisiologici della dissociazione
Fisiologicamente questo tipo patologico di dissociazione è caratterizzato da restringimenti del campo visivo con limitazione alla visione foveale. Stile miopia con concentrazione sul logico. Visione sul vicino. Nella dissociazione è anche possibile una visione tunnel (foveale) con immaginazione di allontanamento (probabile dilatazione della pupilla), in altre parole la persona si tiene “distante”. L’ideale è invece la posizione nelle quali le reazioni fisiologiche di questo tipo non avvengono, il campo visuale può essere aperto e completo, ma noi siamo al di là delle emozioni. In altre parole, pur potendo vivere, non ci identifichiamo ad esse. Un esempio può essere l’animo dell’attore, che è in grado di vivere un’emozione ma non farsi condurre da essa.
Dialogo Mentale
Il fatto che elementi esterni creino stati emozionali in noi, e che la nostra mente cerchi di concettualizzare (cioè spiegare) gli avvenimenti dà origine a quello che chiamiamo “dialogo interiore”. E’ il chiacchiericcio interno quotidiano. Il dialogo interiore è lo sforzo della nostra mente di definire la realtà in termini concettuali, di “fissarla”, e costituisce la base dell’ego. La maggior parte delle persone, appena non è assorbita in un’attività, comincia ad essere invasa da pensieri creati dai minimi stimoli esterni che svegliano meccanismi automatici di associazioni mentali. E’ il dominio della mente. Una effettiva crescita personale mira ad andare al di là dei propri pensieri e prendere contatto con la propria coscienza. Noi siamo infatti anche se non pensiamo, come succede ad esempio nella meditazione o stati analoghi. Ci parliamo nella mente molte volte più del necessario. "Devo fare questo", "ce la faccio", "non ce la faccio" sono esempi di frasi che diciamo a noi stessi.  Alcune persone si tormentano la vita con pensieri negativi. Passano le notti a rimuginare, ripensare senza avere requie.
Dobbiamo imparare ad interrompere ciò ed acquisire uno stato di sommo Silenzio Interiore. 
Ma questo sembra difficile se abbiamo troppi pensieri negativi. E' possibile però prendere controllo sul nostro mondo interiore con i tre strumenti della PAUSA, della SOSTITUZIONE e della SCOMPOSIZIONE.
Ecco i nostri consigli: 


METODO DELLA PAUSA: fai ogni tanto delle PAUSE, dei break, degli stop mentali per allontanare i pensieri, utilizzando le tecniche di rilassamento e di autoipnosi. Questa è regola principe per prendere controllo su te stesso;


METODO DELLA SOSTITUZIONE: fai attenzione alle espressioni negative che utilizzi, ed applica la SOSTITUZIONE: sostituisci tali espressioni mettendo delle contro affermazioni e delle immaginazioni positive; ad esempio quando ti viene da dire "non posso fare X" sostituisci con "cosa posso fare allora?". Oppure volgi al positivo: tutte le volte che pensi "va male" prova a dire "va bene!". La mente rimarrà in tale maniera in uno stato di stallo tra le due affermazioni contrastanti e non prenderà nè l'una nè l'altra.


METODO DELLA SCOMPOSIZIONE        potrai utilizzare ad esempio il "metamodello semplificato": ogni volta che ti si pone un pensiero negativo distruggilo! Utilizza con te stesso delle domande del tipo: come faccio a sapere specificatamente che va male? Come faccio a dire “X”? E’ sempre così? Poiché nessuno di noi conosce il futuro, è ovvio che tale metamodello semplificato, ripetuto, porterà alla constatazione: effettivamente non so se domani sarà come ieri ( e chi lo sa? ) oppure ti aiuterà a "scomporre" le tue impressioni globali (es. "tristezza") in impressioni sensoriali (ho una sensazione di respirazione un poco bloccata) più facilmente modificabili.


Questi pratici consigli riescono in breve tempo a farci entrare nell’ottica di pensare che “noi siamo i padroni del nostro dialogo interno”. E ricorda: non c’è bisogno della logica cartesiana e del pensare continuamente per esistere, tu esisti comunque.
Il principio del caldo 
Il principio del caldo è l’opposto della contrazione. Il concetto del caldo è legato all’Espansione al “lasciare andare” i blocchi ed a creare nuove conformazioni così come il caldo favorisce la crescita della vegetazione. Prendere coscienza di un’emozione significa ad esempio lasciarla espandere e scioglierla nel corpo. 
Esercizio 21: coscienza del caldo e dell’espansione
1 - rendersi conto di un’emozione o di una sensazione
2 - togliere l’immagine corrispondente
3 - lasciarla espandere e “sciogliere nel corpo” prendendo coscienza del corpo in quanto “totalità”. Sentiremo una maggiore energia ed una nuova conformazione di noi stessi.
Il principio del caldo è strettamente collegato al concetto di “coscienza” e presa di coscienza del corpo.
Eccesso di caldo
Più una sostanza è leggera, sottile, più il movimento vitale è accelerato, più l'energia è libera di manifestarsi nei suoi effetti. Affermiamo con ciò che si debba ricercare esclusivamente l'espansione? No, certo. L'intensità eccessiva di vita non sarebbe compatibile con la natura umana.
Dobbiamo cercare un correttivo nello stato di riposo.
Lo stato di riposo non è stato d'inerzia, ma di libertà, cioè opposto ancora alla contrazione. Si potrebbe chiamarlo euritmia, mezzo del minimo sforzo, infatti il “lasciarsi andare” eccessivo se è accompagnato da una perdita di centratura genera un’espansione nella quale perdiamo coscienza di noi stessi. La creazione di nuove forme diventa eccessiva. In particolare nei rapporti interpersonali vi è il rischio di una iperespansione del principio io e di una non percezione dell’altro. 
Riepilogo delle caratteristiche simboliche delle microtrance di base
FREDDO – Contrazione. Autoprotezione, creazione di barriere. Le caratteristiche sono quindi impassibilità, scetticismo, egoismo e tensione.
UMIDO – Dissoluzione. E’ legato alle emozioni. A questo lato si connettono passività, variazione, assimilazione, desiderio passivo di sottomissione
SECCO – Solidificazione. Creazione di definizioni. E’ legato alla assenza di emozionalità. Vi si connettono anche spesso reazione, opposizione, ritenzione, desiderio di dominazione.
CALDO – Espansione, Istintività, rilascio dato dalla maggiore consapevolezza. Anche entusiasmo, azione, desiderio attivo di persuasione. 


Sviluppare la quintessenza
  

La combinazione delle qualità di base dà origine ad una serie di tipologie, come mostrato dal disegno soprastante. Le qualità sono sul bordo della circonferenza, in quanto sono la nostra maniera di percepire la realtà F. Gli elementi rappresentano una croce +. 
il mozzo della ruota è la quinta essentia o quintessenza, termine con cui si vuole indicare anche la sostanza comune fondamentale che li contiene. 
Il “sensorium commune” e la “quintessenza”
Si tratta di uno stato di equilibrio superiore. Possiamo notare che vi è una forte analogia tra il concetto di quintessenza ed il “sensorium comune" di Franz Anton Mesmer. Per Mesmer il “sensorium comune" non coincideva “con nessun senso, ma con il sistema nervoso nella sua interezza".
E’ insomma un meta-senso, un senso al di là (dal greco meta) degli altri sensi.
Notiamo inoltre che la connessione tra questo “meta-senso” e gli altri sensi influenza direttamente le percezioni.
Il “sensorium commune” è per Mesmer anche il “sesto senso”, in quanto in grado di percepire elementi che i singoli sensi non percepiscono, in quanto bagna nella realtà stessa come totalità, mentre ogni singolo senso non fa che percepire che una parte della realtà.
In maniera pratica se abbiamo un problema possiamo osservarlo coi sensi singoli (razionali), ma se non riusciamo a risolvere la situazione è utile entrare in contatto con la quintessenza che è al di là dei singoli elementi pur essendone alla base.
Per spiegare il concetto possiamo anche ricordare il detto di Aristotele “il tutto è più della somma delle parti”. 
Rappresenta il raggiungimento di uno stato che pur essendo nella realtà fisica la trascende. 
E’ questa capacità di trascendere le situazioni, di essere sempre padrone di sé nelle circostanze e libero dalle paure, un primo passo fondamentale.
E allora, invece che “liberarci dai sensi” possiamo “liberarci nei sensi”, in altre parole adoprarli liberamente. E questo è un segreto molto importante.
Il Sensorium Commune e la riconnessione alla Natura
Questa quintessenza è quindi naturale. L’accesso è però solo possibile se noi siamo presenti. E’ l’uomo con le sue sovrastrutture mentali che se ne è allontanato. Infatti invece di dominare le attività sensorie permette a queste di turbarlo e portarlo fuori dall'equilibrio.
Più siamo in grado di rimanere nello stato di base più possiamo invece lasciare cadere i vecchi modi di agire.
Nella tradizione tibetana, ad esempio, si insegna a prendere le decisioni partendo dalla quintessenza cioè dalla propria natura.
Non deve essere il nostro io programmante a decidere, che è periferico e basato sulle abitudini, ma la nostra parte centrale in contatto con la nostra vera natura. In tale maniera il nostro fare può corrispondere al nostro essere.
Anche per Mesmer, l’accesso al “sensorium commune” è uno stato di armonia, ottenuto attraverso tecniche chiamate di “magnetismo animale”, in quanto permettono di riscoprire la dimensione primitiva, animale della persona. Un’espressione utilizzata per il raggiungimento di tale situazione di armonia con la natura era “la persona è ridivenuta animale” alludendo con queste parole all’eliminazione di tutta una serie di sovrastrutture mentali.
Il simbolo del Leone Verde
Il simbolo di tale stato di Natura è quindi anche il Leone Verde, vale a dire il recupero di forze primitive ed animali nell’uomo (il leone) legate ad un essere naturale (il verde). Il leone verde che ingoia il sole rappresenta la vecchia sovrastruttura mentale (il sole, la ragione fissa) che viene sciolta dalla nuova, e questo può allora essere origine per un nuovo modo di essere più reale ed effettivo.  Ed il leone verde è anche il vetriolo verde (Vitriol), perché è la forza vitale che deriva dall’accesso all’interno di sé. Nel Vitriol vi è l’accesso alla vitalità animale.
  

Tempo ed essenza
Arrivati ad un livello di essenza verifichiamo anche fenomeni significativi a livello di tempo: questo  comincia a modificarsi. Il tempo è infatti una misura di movimento, di cambiamento. Il tempo implica una trasformazione. Per gli antichi era però sotto il dominio di Saturno (o Chronos) che rappresenta la fissità. Infatti per chi non accede al “tempo psichico” questo possiede la “rigidezza della pietra”. E per misurare il tempo fisico bisogna avere un referente teorico che sia statico. Ma ad un livello (anche iniziale) di percezione della “quintessenza”, di accesso al “sensorium commune” la percezione cambia perché non vi è più un referente statico. La realtà appare meno “fissa” e rigida e l’idea abituale di tempo comincia a sfumare. 
Certo, la capacità di programmare serve nella vita quotidiana in quanto se si deve effettuare un viaggio bisogna calcolare il tempo. Ma questo è uno scopo specifico e strumentale che si basa sulla concettualizzazione di alcuni elementi (la metafisica da raggiungere per esempio). 
Ogni concettualizzazione è creata dalla mente e può cambiare. Quello che è importante in questo punto capire è che il tempo nasce come risultato di un processo di tipo mentale e proprio per questo può “cambiare”, allungarsi e restringersi, come verifichiamo sperimentalmente nella vita e quindi in un attimo potrebbero trascorrere giorni, ore o anche il tempo potrebbe fermarsi. 
Percepire ed intuire l’essenza
Raggiungere la quintessenza nella vita quotidiana è un percorso lungo che richiede di mettere in atto tutto quanto esposto finora. Ma percepire l’essenza è possibile anche prima.. Quando siamo ad esempio in stato di rilassamento o con le metodiche ipnotiche possiamo avere qualche volta una “intuizione” di quello che è l’essenza. Ci troviamo in uno spazio “libero”, “allargato” nel quale siamo “prima” dei nostri sensi. Una maniera è ad esempio il “rilassamento progressivo”: 
Esercizio 22: rilassamento generale 
Sdraiati, rilassiamo tutto il nostro corpo partendo dai piedi e risalendo via via fino alla testa. L’esercizio deve durare circa dieci minuti ed essere condotto con la massima presenza alle nostre sensazioni corporee.
  

Le persone che praticano questo esercizio regolarmente ci riportano sempre di sentirsi meglio.  Ciò è confutato anche da varie ricerche. Un’altra maniera è infine la concentrazione sull’ombelico, praticata tra l’altro dai monaci del monte Athos. Infatti il punto centrale di questa prima fase dello sviluppo dell’uomo è l’attenzione nella zona dell’ombelico che simbolicamente, è il “centro della terra” (la terra per gli antichi è simbolo dell’uomo). Questa pratica può essere seguita in maniera guidata, per le persone che si stanno ancora avvicinando a comprendere queste metodologie, vedi esercizio del “massaggio magnetico” qui sotto, oppure autonoma e porta sempre una sensazione positiva.